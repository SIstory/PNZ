<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>»Prišli smo tako daleč, da se upnik bolj boji stečaja kot dolžnik.« Delovanje
                    ljubljanskega in zagrebškega društva za zaščito upnikov med obema
                    vojnama</title>
                <author>
                    <name>
                        <forename>Ivan</forename>
                        <surname>Smiljanić</surname>
                        <roleName>Mladi raziskovalec</roleName>
                        <affiliation>Inštitut za novejšo zgodovino</affiliation>
                        <address>
                            <addrLine>Privoz 11</addrLine>
                            <addrLine>SI-1000 Ljubljana</addrLine>
                        </address>
                        <email>ivan.smiljanic@inz.si</email>
                    </name>
                </author>
            </titleStmt>
            <editionStmt>
                <edition><date>2022-09-05</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Privoz 11</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/4011</pubPlace>
                <date>2021</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">62</biblScope>
                <biblScope unit="issue">2</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term>Yugoslav Creditors Protection Society</term>
                    <term>Society of Industrialists and Wholesalers</term>
                    <term>creditors’ association</term>
                    <term>bankruptcy</term>
                    <term>compulsory settlement</term>
                </keywords>
                <keywords xml:lang="sl">
                    <term>Jugoslovansko društvo za zaščito upnikov</term>
                    <term>Društvo industrijcev in veletrgovcev</term>
                    <term>upniško društvo</term>
                    <term>stečaj</term>
                    <term>prisilna poravnava</term>
                </keywords>
            </textClass>
        </profileDesc>
        <revisionDesc>
            <listChange>
                <change>
                    <date>2022-09-05T12:13:13Z</date>
                    <name>Mihael Ojsteršek</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Ivan Smiljanić<note place="foot" xml:id="ftn1" n="*"><hi rend="bold">Mladi
                        raziskovalec, Inštitut za novejšo zgodovino, Privoz 11, SI-1000 Ljubljana;
                            <ref target="mailto:ivan.smiljanic@inz.si"
                        >ivan.smiljanic@inz.si</ref></hi></note>
            </docAuthor>
            <docImprint>
                <idno type="cobissType">Cobiss tip: 1.01</idno>
                <idno type="DOI">doi: https://doi.org/10.51663/pnz.62.2.04</idno>
            </docImprint>
            <div type="abstract">
                <head>IZVLEČEK</head>
                <p><hi rend="italic">V prispevku je predstavljeno delovanje Jugoslovanskega društva
                        za zaščito upnikov v Zagrebu in Društva industrijcev in veletrgovcev v
                        Ljubljani med obema vojnama. Društvi sta bili aktivni na področju zaščite
                        interesov upnikov v jugoslovanskem gospodarstvu ter si prizadevali, da
                        svojim članom od dolžnikov povrneta kar največji možni delež terjatev.
                        Zastavljene cilje sta izpolnjevali z delom v več oddelkih, specializiranih
                        za posamezne aspekte insolvenc, od arhiviranja dokumentacije do nudenja
                        pravne pomoči upnikom. Povezovali sta se z drugimi podobnimi društvi v
                        državi in tujini. Angažirali sta se tudi politično in si prizadevali za
                        modernizacijo jugoslovanske gospodarske zakonodaje, zlasti na področju
                        stečajev in prisilnih poravnav. Društvi sta delovali še med drugo svetovno
                        vojno, vendar sta bili kmalu ukinjeni.</hi></p>
                <p><hi rend="italic">Ključne besede: Jugoslovansko društvo za zaščito upnikov,
                        Društvo industrijcev in veletrgovcev, upniško društvo, stečaj, prisilna
                        poravnava</hi></p>
            </div>
            <div type="abstract" xml:lang="en">
                <head>ABSTRACT</head>
                <head>“WE HAVE COME SO FAR THAT CREDITORS ARE MORE AFRAID OF BANKRUPTCY THAN
                    DEBTORS.” THE ACTIVITIES OF THE LJUBLJANA AND ZAGREB CREDITOR PROTECTION
                    SOCIETIES IN THE INTERWAR PERIOD</head>
                <p><hi rend="italic">The following contribution presents the activities of the
                        Yugoslav Creditors Protection Society in Zagreb and the Society of
                        Industrialists and Wholesalers in Ljubljana in the interwar period. The two
                        organisations focused on protecting the interests of creditors in the
                        Yugoslav economy and strived to recover as much as possible from the debtors
                        for their members. The Societies would meet their objectives through the
                        efforts of several departments specialising in the specific aspects of
                        insolvency, from archiving documents to providing legal assistance to
                        creditors. They also maintained connections with other similar associations
                        in Yugoslavia and abroad. Furthermore, they were politically engaged and
                        strived to modernise the Yugoslav economic legislation, especially regarding
                        bankruptcies and compulsory settlements. Both Societies were still active
                        during World War II, but they closed down soon after.</hi></p>
                <p><hi rend="italic">Keywords: Yugoslav Creditors Protection Society, Society of
                        Industrialists and Wholesalers, creditors’ association, bankruptcy,
                        compulsory settlement</hi></p>
            </div>
        </front>
        <body>
            <div>
                <head>Uvod</head>
                <p>Znotraj vsake gospodarske ureditve, v kateri obstaja prosti trg, lahko podjetnik
                    doživi poslovni uspeh ali neuspeh. Če zaradi zunanjih okoliščin ali slabega
                    poslovanja pride do uresničitve črnega scenarija, se mora podjetnik, ki postane
                    dolžnik, ukvarjati s številnimi posledicami svojega gospodarskega propada. Ko
                    dolgovi presežejo vrednost njegovega celotnega premoženja, postane insolventen
                    in je prisiljen prositi za uvedbo stečaja (ki je bil pred drugo svetovno vojno
                    znan tudi kot konkurz). Gre za zakonsko urejeno obliko prenehanja delovanja
                    prezadolženega podjetnika ali podjetja, med katero je opravljena izvršba nad
                    njegovim premoženjem z namenom prodaje in razdelitve sredstev med prizadete
                    upnike. Stečajni postopek ima dva cilja: ker je pravno reguliran, onemogoča
                    stihijsko razlastitev zadolženca s strani upnikov in s tem poskrbi za bolj
                    uravnoteženo, pravično porazdelitev izgub, obenem pa iz gospodarskega življenja
                    izloča tiste subjekte, ki so postali insolventni in zaradi prezadolženosti ne
                    zmorejo več poslovati, ali jih ustrezno reorganizira.<note place="foot"
                        xml:id="ftn2" n="1">Emica Ogrizek, <hi rend="italic">Stečaji in prisilne
                            poravnave izven stečaja v gradivu Okrožnega sodišča Maribor
                            1898–1941</hi> (Maribor: Pokrajinski arhiv, 2008), 5, 6.</note> Višina
                    deleža terjatev, ki ga prejmejo upniki, je pogosto predmet spora, ker dosega le
                    nizko vrednost. Če dolžnik lahko upnikom ponudi soliden delež terjatev, ki je
                    bil zakonsko določen na okoli 40 do 50 odstotkov, se stečaju lahko izogne in z
                    večino upnikov sklene prisilno poravnavo (»prisilno« zato, ker jo mora manjšina
                    upnikov, ki se s poravnavo ne strinja, vseeno sprejeti). Na ta način se dolžnik
                    izogne gospodarskemu polomu in po sklenjeni poravnavi nadaljuje poslovanje.<note
                        place="foot" xml:id="ftn3" n="2">Ibidem, 15. Spasoje Radojičić, <hi
                            rend="italic">Prinudno poravnanje u stečaju</hi> (Beograd: G. Kon,
                        1923), 4, 12 in 15.</note> Prisilna poravnava je bila zato obravnavana kot
                    omiljena različica stečaja. Ker so upniki zaradi krajšega postopka prej prejeli
                    opazno višje terjatve, je bil postopek v primerjavi s stečajem precej bolj
                    priljubljen način za razreševanje prezadolženosti.</p>
                <p>Čeprav je pravici v stečajnem in poravnalnem postopku formalno zadoščeno, sta oba
                    postopka med dolžniki in upniki nenehno vzbujala negativne občutke, povezane z
                    izgubo vloženega denarja oziroma premoženja, stigme in številne druge probleme.
                    Upniki običajno dvomijo v dolžnikovo poštenost in ga, upravičeno ali ne, sumijo
                    skrivanja premoženja, goljufij in drugih mahinacij, s katerimi jih želi
                    oškodovati. Evropska zakonodaja, četudi tradicionalno usmerjena k zaščiti upnika
                    in kaznovanju dolžnika, ni mogla izkoreniniti vseh zločinskih naklepov
                    dolžnikov.</p>
                <p>Da bi bili upniški interesi bolje zaščiteni, so začeli prizadeti upniki, sledeč
                    krilatici »v slogi je moč«, ustanavljati lastna interesna združenja, v katerih
                    so nastopali proti dolžnikom, se informirali o gmotnem stanju svojih poslovnih
                    sodelavcev in lobirali za spremembo zakonodaje, da bi bila še bolj restriktivna
                    za dolžnike. Na Zahodu so se taka društva pojavila v drugi polovici 19.
                    stoletja. Ustanavljali so jih zlasti v gospodarskih, podjetniških in finančnih
                    središčih, v 20. stoletju pa so se razširila tudi po gospodarsko manj pomembnih
                    mestih. V prispevku je obravnavano delo dveh takih združenj, ki sta najbolj
                    vplivali na slovenski prostor, Društva industrijcev in veletrgovcev v Ljubljani
                    ter Jugoslovanskega društva za zaščito upnikov v Zagrebu, ki je formalno imelo
                    vlogo osrednjega društva v državi. Gradivo ljubljanskega društva v arhivih ni
                    ohranjeno, tako da njegova predstavitev temelji predvsem na časopisnih virih,
                    medtem ko je delovanje zagrebškega društva mogoče solidno, ne pa popolnoma,
                    rekonstruirati s pomočjo fondov v dveh arhivih hrvaške prestolnice.</p>
            </div>
            <div>
                <head>Ustanavljanje, širjenje in sodelovanje avstro-ogrskih ter jugoslovanskih
                    upniških združenj</head>
                <p>Ko so v drugi polovici 19. stoletja nastajala prva evropska združenja upnikov,
                    Avstro-Ogrska ni zaostajala za trendom. Leta 1870 je bilo ustanovljeno dunajsko
                    upniško društvo (nem. <hi rend="italic">Creditoren-Verein von 1870</hi> in nato
                        <hi rend="italic">Wiener Kreditorenverein</hi>),<note place="foot"
                        xml:id="ftn4" n="3">
                        <hi rend="italic">Statuten des Creditoren-Verein zum Schutze der Forderungen
                            bei Insolvenzen. Gegründet im Jahre 1870</hi> (Wien: s. n.,
                        1900).</note> ki je prevzelo osrednjo funkcijo v Cislajtaniji, na prelomu
                    stoletja pa je nastalo še društvo za translajtansko polovico monarhije s sedežem
                    v Budimpešti (nem. <hi rend="italic">Budapester Gläubiger
                        Schutzverein</hi>).<note place="foot" xml:id="ftn5" n="4">
                        <hi rend="italic">Statuten des Budapester Gläubiger Schutz-Vereines</hi>
                        (Budapest: Kálmán M. Èstársa, 1899).</note> Kasneje so upniška društva
                    nastala tudi v drugih gospodarsko pomembnih mestih monarhije, kot sta Praga in
                    Trst. Na prihodnjem jugoslovanskem ozemlju so z ustanovitvijo društva prvi
                    poskusili v Zagrebu. Tamkajšnja trgovska zveza Trgovski dom (hrv. <hi
                        rend="italic">Trgovački dom</hi>) je leta 1904 nameravala uvesti Društvo za
                    zaščito upnikov (hrv. <hi rend="italic">Družtvo za zaštitu vjerovnika u
                        Zagrebu</hi>), ki naj bi delovalo na področju Hrvaške, Slavonije, Ogrske ter
                    Bosne in Hercegovine.<note place="foot" xml:id="ftn6" n="5">HR-HDA-1353, inv.
                        št. 3764, pravilnik DZU, 27. 7. 1904, priloga. Mira Kolar-Dimitrijević, »O
                        osnutku i radu Zagrebačke burze do 1945. godine,« <hi rend="italic"
                            >Radovi</hi> 28 (1995): 196.</note> Oblast je zavlačevala s potrjevanjem
                    društvenih pravil, kraljeva vlada jih je sprejela šele zadnji dan leta
                        1913.<note place="foot" xml:id="ftn7" n="6">HR-HDA-1353, inv. št. 3764,
                        dopis hrvaško-slavonsko-dalmatinske deželne vlade, 31. 12. 1913.</note>
                    Društvo, takrat znano kot Hrvaško slavonsko društvo za zaščito upnikov (hrv. <hi
                        rend="italic">Hrvatsko slavonsko društvo za zaštitu vjerovnika</hi>), tudi
                    ob tej priložnosti ni zaživelo, saj je še pred potrditvijo pravil odbor
                    Trgovskega doma iz neznanega razloga soglasno sklenil, da ustanovitve ne podpira
                        več.<note place="foot" xml:id="ftn8" n="7">HR-HDA-1353, inv. št. 3764, dopis
                        Trgovskega doma, 6. 11. 1913.</note></p>
                <p>Nov razmah so upniška društva doživela med obema vojnama. V novonastali
                    Kraljevini Srbov, Hrvatov in Slovencev so bili ponovno najzgodnejši v Zagrebu,
                    finančni prestolnici države, saj je bilo leta 1919 v hrvaških rokah dobrih 60
                    odstotkov vsega jugoslovanskega kapitala.<note place="foot" xml:id="ftn9" n="8"
                        >Dušan Bilandžić, <hi rend="italic">Hrvatska moderna povijest</hi> (Zagreb:
                        Golden marketing, 1999), 90.</note> Na sestanku hrvaških veletrgovcev,
                    industrialcev in predstavnikov številnih drugih gospodarskih ustanov leta 1922
                    so – tokrat uspešno – ustanovili upniško društvo,<note place="foot"
                        xml:id="ftn10" n="9">HR-HDA-1353, inv. št. 3764, zapisnik glavne skupščine,
                        13. 5. 1922.</note> ki si je kmalu nadelo ime Jugoslovansko društvo za
                    zaščito upnikov v Zagrebu (hrv. <hi rend="italic">Jugoslavensko društvo za
                        zaštitu vjerovnika u Zagrebu</hi>; dalje JDZU), s čimer so njegovi člani
                    hoteli poudariti njegovo osrednjo vlogo za vso državo. </p>
                <p>Večina preostalih delov države je z ustanovitvijo lastnega društva odlašala ali
                    pa je ni realizirala. Združenje za zaščito upnikov v Novem Sadu (srb. <hi
                        rend="italic">Udruženje za zaštitu poverilaca u Novom Sadu</hi>) je zaživelo
                    v drugi polovici dvajsetih let 20. stoletja,<note place="foot" xml:id="ftn11"
                        n="10">»Akcija za zanesljivejše varovanje upnikov,« <hi rend="italic"
                            >Jutro</hi>, 19. 6. 1929, 5.</note> v Beogradu pa so krajevni trgovci in
                    industrialci upniško društvo ustanovili šele leta 1931 (srb. <hi rend="italic"
                        >Organizacija za zaštitu poverilaca u Beogradu</hi>).<note place="foot"
                        xml:id="ftn12" n="11">»Organizacija upnikov,« <hi rend="italic"
                            >Jugoslovan</hi>, 29. 7. 1931, 6. »Društvo za zaščito upnikov v
                        Jugoslaviji,« <hi rend="italic">Trgovski list</hi>, 1. 8. 1931, 1.</note> Že
                    nekaj let po zagonu zagrebškega društva so o ustanovitvi lastnega upniškega
                    združenja razmišljali tudi sarajevski gospodarski krogi,<note place="foot"
                        xml:id="ftn13" n="12">»Društvo upnikov v Bosni,« <hi rend="italic">Trgovski
                            list</hi>, 10. 1. 1925, 3.</note> vendar ga niso odprli.</p>
                <p>Status drugega najstarejšega upniškega društva v kraljevini tako pripada
                    ljubljanskemu Društvu industrijcev in veletrgovcev (dalje DIV), ki ga ne gre
                    zamenjevati z bolj vplivno Zvezo industrijcev, v katero so morali biti od
                    začetka tridesetih let včlanjeni vsi industrialci v Dravski banovini.<note
                        place="foot" xml:id="ftn14" n="13">Mitja Sunčič, »Zgodovina
                            podjetništva na Slovenskem od srede 19. stoletja do druge svetovne
                            vojne,« doktorska disertacija (Ljubljana: Filozofska fakulteta, 2011),
                        184.</note> Ljubljanski gospodarstveniki so namreč ocenjevali, da Slovenci v
                    času spopadanja z deflacijsko krizo sredi dvajsetih let potrebujejo lastno
                    upniško združenje: »Gospodarska kriza in njene vedno škodljivejše posledice so
                    vzbudile tudi pri nas trgovske in industrijske kroge, da so začeli razmotrivati
                    vprašanje uspešnejše zaščite svojih interesov. Pojavljajoče se insolvence ter že
                    v navado došla zatezanja plačil so porodila misel za ustanovitev institucije,
                    kakor že obstojajo v drugih deželah v raznih 'društvih v zaščito upnikov'
                    odnosno 'društvih kreditorjev'.«<note place="foot" xml:id="ftn15" n="14"
                        >»Zaščita upnikov,« <hi rend="italic">Trgovski list</hi>, 27. 1. 1925,
                        1.</note> Idejo za ustanovitev društva, ki so jo pripisovali tekstilnemu
                    industrialcu Josipu Kuncu (njegova tovarna je obratovala v Cukrarni), so podprli
                    nekateri markantni slovenski industrialci in trgovci, med njimi Dragotin Hribar,
                    Peter Kozina, Edvard Praprotnik in Franc Urbanc. Na sestanku trgovcev, obrtnikov
                    in predstavnikov slovenskih gospodarskih združenj 17. decembra 1924 v zbornici
                    Gremija trgovcev v stavbi Ljubljanske kreditne banke (današnji sedež Banke
                    Slovenije) je bil izvoljen odbor pod predsedovanjem veletrgovca Franca Zebala,
                    ki je sestavil društvena pravila,<note place="foot" xml:id="ftn16" n="15">
                        <hi rend="italic">Pravila 'Društva industrijcev in veletrgovcev'</hi>
                        (Ljubljana: s. n., s. d.).</note> uradno sprejeta že nekaj tednov kasneje.
                    Ustanovni zbor društva je bil organiziran 4. februarja 1925<note place="foot"
                        xml:id="ftn17" n="16">»Društvo v zaščito upnikov iz Slovenije,« <hi
                            rend="italic">Jutro</hi>, 24. 12. 1924, 5. »Zaščita upnikov,« <hi
                            rend="italic">Jutro</hi>, 27. 1. 1925, 6. »Bilanca pozitivnega dela,«
                            <hi rend="italic">Trgovski list</hi>, 16. 3. 1935, 1.</note> in čez
                    nekaj tednov je društvo v časopisju objavilo prvi razglas, v katerem je
                    zapisalo, da se bo borilo proti nevestnim plačnikom v gospodarstvu in svoje
                    člane obveščalo o stanju na domačem in tujem trgu. Že ob ustanovitvi je društvo
                    kljub skromnim razmeram gojilo ambiciozno željo po vsedržavni ekspanziji ter
                    odpiranju podružnic v Zagrebu in Beogradu.<note place="foot" xml:id="ftn18"
                        n="17">»Varstvo pred neracijonelnim kreditiranjem,« <hi rend="italic"
                            >Slovenski narod</hi>, 20. 2. 1925, 5. Sunčič, <hi rend="italic"
                            >Zgodovina podjetništva na Slovenskem</hi>, 201.</note></p>
                <p>Društvo je najprej delovalo na Dalmatinovi ulici 7, oktobra 1930 pa se je zaradi
                    potreb po večjih prostorih preselilo v prostore konzorcija Trgovski dom,
                    katerega del je bilo, na Gregorčičevi ulici 27<note place="foot" xml:id="ftn19"
                        n="18">»Društvo industrijcev in veletrgovcev v Ljubljani,« <hi rend="italic"
                            >Trgovski list</hi>, 23. 10. 1930, 2. Marija Počivavšek, <hi
                            rend="italic">En gros &amp; en detail: trgovina v Sloveniji do druge
                            svetovne vojne: trendi, strukture, prakse</hi> (Celje: Zgodovinsko
                        društvo, 2012), 332.</note> in kasneje, februarja 1936, v prostore
                    Ljubljanske kreditne banke. Do leta 1929 je imelo blizu 180 članov,<note
                        place="foot" xml:id="ftn20" n="19">»Društvo industrijcev in veletrgovcev,«
                            <hi rend="italic">Mali trgovec</hi>, 24. 5. 1930, 327.</note> do konca
                    tridesetih let pa se je število le skromno povzpelo na 270; v tem času je
                    društvo imelo okoli 15 zaposlenih.<note place="foot" xml:id="ftn21" n="20"
                        >»Znaki nesigurnosti in nastopajočih gospodarskih motenj,« <hi rend="italic"
                            >Jutro</hi>, 30. 3. 1939, 4.</note> Društvo je imelo tri predsednike,
                    vsi so bili iz Ljubljane: že omenjenega idejnega očeta Josipa Kunca, trgovca z
                    galanterijo Ivana Samca in od leta 1931 – po Samčevem odstopu zaradi bolezni –
                    lastnika tovarne dežnikov in nogavic ter telovadca Staneta Vidmarja<note
                        place="foot" xml:id="ftn22" n="21">O zgodovini Vidmarjeve tovarne gl.
                        Katarina Kobe-Arzenšek, »Oris Vidmarjeve tovarne dežnikov in nogavic v
                        Ljubljani,« <hi rend="italic">Kronika</hi> 20, št. 1 (1972): 27–33.</note>
                    (sicer brata bolj znanih šahista in elektrotehnika Milana ter literarnega
                    kritika in politika Josipa), ki je bil prepoznaven obraz društva v tridesetih
                    letih.</p>
                <p>DIV je med svoje člane lahko sprejemal zgolj slovenska industrijska in
                    veletrgovska podjetja, kar je pomenilo, da mali trgovci, obrtniki in številni
                    drugi podjetniki niso mogli izkoriščati društvenih ugodnosti. Da bi stanje
                    popravili, je februarja 1931 v Ljubljani nastalo še društvo Kreditna zaščita, ki
                    je imelo identične namene, cilje in metode delovanja kot njegov starejši brat,
                    le da je bilo namenjeno do takrat spregledanemu delu gospodarskega življenja.
                    Čeprav je z delom uradno pričelo šele 1. novembra 1933, so že takoj po formalnem
                    nastanku v njem ustanavljali sekcije, od katerih je bila prva
                        zobozdravniška.<note place="foot" xml:id="ftn23" n="22">»Ustanovitev društva
                        Kreditna zaščita,« <hi rend="italic">Jutro</hi>, 26. 2. 1931, 5. »Zborovanje
                        'Zaščite',« <hi rend="italic">Jutro</hi>, 27. 11. 1933, 2.</note> Kreditna
                    zaščita je že kmalu po ustanovitvi imela krepko nad 200 članov in enajst
                        zaposlenih,<note place="foot" xml:id="ftn24" n="23">»Nevarno naraščanje
                        poravnav,« <hi rend="italic">Jutro</hi>, 9. 6. 1931, 2.</note> vendar je v
                    slovenskem gospodarskem življenju imela le obrobno vlogo. Podobno velja za
                    Gospodarsko zadrugo DIV, ki jo je društvo ustanovilo 11. maja 1938 in je
                    »eskontirala svojim članom terjatve pri njihovih odjemalcih, inkasirala vsem
                    članom njihove trgovske terjatve in opravljala vse posle, združene s tem
                    inkasom«. Za predsednika zadruge je bil ponovno izbran Stane Vidmar.<note
                        place="foot" xml:id="ftn25" n="24">»Gospodarska zadruga članov Društva
                        industrijcev in veletrgovcev v Ljubljani,« <hi rend="italic">Slovenec</hi>,
                        19. 7. 1938, 5.</note></p>
                <p>Vodstvu DIV-a kljub načrtom ni uspelo odpreti lastnih podružnic izven slovenskega
                    prostora (leta 1932 je odprlo le poslovalnico v Mariboru).<note place="foot"
                        xml:id="ftn26" n="25">»Zbor Društva industrijcev in veletrgovcev za dvig
                        poslovne morale,« <hi rend="italic">Jutro</hi>, 26, 2. 1933, 10.</note> Več
                    uspeha pri istem projektu je imel JDZU, ki je še pred ustanovitvijo
                    ljubljanskega društva, 1. januarja 1925, zaradi tendenc po širitvi svojega
                    omrežja in na željo strank<note place="foot" xml:id="ftn27" n="26"
                        >»Jugoslovensko društvo za zaštitu vjerovnika u Zagrebu,« <hi rend="italic"
                            >Jutro</hi>, 28. 12. 1924, 4.</note> odprl podružnice v Beogradu,
                    Sarajevu in Ljubljani. Sedež zadnje je bil na Anton Knezovi ulici 3 (današnja
                    Župančičeva ulica), njen vodja pa je postal bančnik Milan Bogady,<note
                        place="foot" xml:id="ftn28" n="27">»'Jugoslavensko društvo za zaštitu
                        povjerilaca',« <hi rend="italic">Obrtni vestnik</hi>, 1. 4. 1925, 55.</note>
                    ki je imel izkušnje kot nekdanji ravnatelj Slovenske eskomptne banke in Trgovske
                    banke. Bogadyjeva korespondenca z zagrebško centralo razkriva, da je prav on dal
                    pobudo za ustanovitev podružnice, saj je bil v skrbeh nad slabšajočim se
                    kreditnim stanjem na Slovenskem. O svoji nameri je obvestil slovenske
                    gospodarske kroge, neka trgovca – kot je poročal sam – pa naj bi od njega
                    skušala prevzeti vodenje projekta in osnovati samostojno, od Zagreba neodvisno
                    organizacijo. Šele ko se je izkazalo, koliko dela in stroškov bi bilo treba
                    vložiti v ustanavljanje samostojne organizacije, so se podjetniki vrnili k
                    Bogadyjevi ideji o podružnici.<note place="foot" xml:id="ftn29" n="28">
                        HR-DAZG-760, š. 3, pismo Milana Bogadyja centrali JDZU, 12. 1. 1925.</note>
                    Po slabem mesecu delovanja podružnice je Bogady poročal: »Naše delo se je tu
                    začelo živahno, okrožnice so bile razdeljene, člani se vpisujejo ali zahtevajo
                    različna pojasnila, skratka, zanimanje za zadevo je zelo živo in gotovo je, da
                    nam bo s svojim delom uspelo.« Kljub temu je Bogady načel problem, ki je očitno
                    zaznamoval celotno obdobje delovanja podružnice: izrazil je željo, »da se delo v
                    dozdajšnji obliki nadaljuje, samo da se Slovencem podeli nekaj avtonomije pri
                        poslovanju«.<note place="foot" xml:id="ftn30" n="29">HR-DAZG-760, š. 3,
                        dopis Milana Bogadyja centrali JDZU, 28. 1. 1925.</note> O stopnji
                    samostojnosti podružnice so v naslednjih mesecih potekala pogajanja, vendar je
                    dokumentacija ohranjena preveč pomanjkljivo, da bi bilo mogoče sklepati o
                    njihovem rezultatu. Ker se je spomladi 1925 spremenila tudi jugoslovanska
                    stečajna zakonodaja, je bilo delo podružnic dodatno oteženo, oglasi podružnice,
                    ki so še nekaj tednov prej izhajali v slovenskem časopisju,<note place="foot"
                        xml:id="ftn31" n="30">Gl. npr. »Jugoslavensko društvo za zaščito upnikov,
                        Zagreb,« <hi rend="italic">Jutro</hi>, 19. 2. 1925, 8. »Jugoslov. društvo za
                        zaščito upnikov v Zagrebu,« <hi rend="italic">Jutro</hi>, 10. 3. 1925,
                        8.</note> pa so izginili. Čeprav se Bogady kot vodja podružnice v tisku
                    omenja tudi leta 1927,<note place="foot" xml:id="ftn32" n="31">»Anketa o
                        prisilni poravnavi,« <hi rend="italic">Trgovski list</hi>, 8. 10. 1927,
                        1.</note> je istega leta neki Anton Arhar iz Ljubljane (neuspešno) predlagal
                    JDZU-ju, naj v mestu ustanovi predstavništvo, ki bi ga – deloma avtonomno in
                    deloma v skladu z direktivami iz Zagreba – vodil sam,<note place="foot"
                        xml:id="ftn33" n="32">HR-DAZG-760, š. 11, zapisnik seje upravnega odbora,
                        11. 3. 1927.</note> iz česar je mogoče sklepati, da je vpliv podružnice do
                    takrat zvodenel.</p>
                <p>Četverica najpomembnejših jugoslovanskih upniških društev – ljubljansko,
                    zagrebško, beograjsko in novosadsko – med seboj ni vedno gojila harmoničnih
                    odnosov. Predvsem JDZU je imel o sebi visoko mnenje in je rad poudarjal, da je
                    največji v državi, saj pokriva teritorij celotne Jugoslavije, in da ima največ
                    članov. Predlagal je, da bi z zakonom dovolili samo eno društvo, seveda tisto z
                    največ člani, ker sočasno delovanje več upniških društev ni smiselno.<note
                        place="foot" xml:id="ftn34" n="33">HR-DAZG-760, š. 1, zapisnik glavne
                        skupščine, 30. 4. 1932.</note> Večkrat so se omenjale ideje o postopni
                    fuziji vseh društev v eno organizacijo s centrom v Zagrebu ali Beogradu, toda v
                    praksi so »veliki štirje« dosegli le delne sporazume o medsebojni razdelitvi
                    jugoslovanskih banovin, kjer je vsako društvo imelo ekskluzivno
                        pristojnost.<note place="foot" xml:id="ftn35" n="34">»Zaščita upnikov,« <hi
                            rend="italic">Slovenec</hi>, 8. 7. 1932, 7.</note></p>
                <p>Po drugi strani so ostali stiki med ljubljanskim in zagrebškim društvom pogosti
                    in naklonjeni. Tesnejše vezi sta navezali na začetku tridesetih let, ko so v
                    Zagrebu še razmišljali o združenju vseh upniških društev v državi in so se s
                    predstavniki DIV-a srečevali, »da bi sondirali teren,«<note place="foot"
                        xml:id="ftn36" n="35">HR-DAZG-760, š. 2, zapisnik seje predsedniškega
                        odbora, 16. 11. 1931.</note> vendar se je izkazalo, da so bili v Ljubljani
                    ideji fuzije nenaklonjeni.<note place="foot" xml:id="ftn37" n="36">HR-DAZG-760,
                        š. 11, zapisnik upravnega odbora, 9. 7. 1932.</note> DIV je imel do
                    povezovanja v resnici ne ravno jasen odnos, saj je predsednik Vidmar v istem
                    govoru poudaril, da je društvo »tesno sodelovalo s sorodnimi društvi, vendar
                    hoče ohraniti svojo samostojnost in si za svoj teritorij obdržati
                        prvenstvo,«<note place="foot" xml:id="ftn38" n="37">»Zaščita upnikov,« <hi
                            rend="italic">Slovenec</hi>, 8. 7. 1932, 7.</note> in nato izrekel javno
                    podporo združevanju upniških zvez, »saj bodo združene mnogo lažje vršile svoje
                    prekoristno delo«.<note place="foot" xml:id="ftn39" n="38">»Revija dela naših
                        industrijcev,« <hi rend="italic">Jutro</hi>, 8. 7. 1932, 5.</note> Odnosi z
                    Zagrebom se kljub temu niso skrhali in v JDZU-ju so leta 1933 ocenili, da so
                    imeli z DIV-om »do zdaj prisrčne stike, v prejšnjem letu pa smo jih še razširili
                    in postavili trdne temelje za zelo tesno sodelovanje, ki bo njim in nam
                    omogočalo, da skupaj in z večjo močjo izpolnjujemo svoje naloge«.<note
                        place="foot" xml:id="ftn40" n="39">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1932</hi>, <hi rend="italic">podnesen Glavnoj
                            skupštini dne 31. marta 1933</hi> ([Zagreb: JDZU, 1933]), 5.</note>
                    Vljudnostne izkaze naklonjenosti so si med društvoma izmenjevali tudi z
                    medsebojnim pošiljanjem telegramov in udeležbo predstavnikov na glavnih
                    skupščinah.</p>
                <p>Interese v Jugoslaviji je imela tudi tuja konkurenca, predvsem dunajsko upniško
                    društvo, ki je dodatno zapletlo položaj. Z njim je skušal JDZU že od dvajsetih
                    let skleniti dogovor o tesnejšem sodelovanju ali celo združitvi, vendar so bili
                    v Zagrebu užaljeni zaradi neresnosti sogovornikov, ki se včasih sploh niso
                    prikazali na srečanju.<note place="foot" xml:id="ftn41" n="40">HR-DAZG-760, š.
                        2, zapisnik predsedniškega odbora, 18. 5. 1927.</note> Na začetku tridesetih
                    let so se odnosi še bolj ohladili, ko je zagrebško društvo spoznalo, da »Dunaj
                    sedi na dveh stolih«,<note place="foot" xml:id="ftn42" n="41">HR-DAZG-760, š. 2,
                        zapisnik seje predsedniškega odbora, 4. 11. 1931.</note> saj so se Avstrijci
                    skrivoma pogovarjali tudi z Avstrijsko-jugoslovansko trgovinsko komoro, ki naj
                    bi prodrla v Jugoslavijo in JDZU-ju spodmaknila del članstva ter vpliva.<note
                        place="foot" xml:id="ftn43" n="42">HR-DAZG-760, š. 11, zapisnik upravnega
                        odbora, 7. 12. 1931.</note> Veliko je bilo pritožb nad privilegiji, ki jih
                    je zase zahtevalo dunajsko društvo v Jugoslaviji po odprtju svoje podružnice v
                    Zagrebu spomladi 1927.<note place="foot" xml:id="ftn44" n="43">»Dunajsko društvo
                        za zaščito upnikov,« <hi rend="italic">Jutro</hi>, 29. 4. 1927, 5.</note>
                    Direktor podružnice Eduard Laufer je večino časa preživljal v Jugoslaviji, kjer
                    je delal na sedežu podružnice ali potoval po državi in pregledoval insolventna
                    podjetja. Nobeno drugo tuje društvo ni v Jugoslaviji počelo česa takega, zato je
                    JDZU menil, da je država dolžna preprečevati tako šopirjenje, ker naj bi šlo za
                    stvar državnega prestiža.<note place="foot" xml:id="ftn45" n="44">HR-DAZG-760,
                        š. 2, dopis JDZU oddelku za trgovino, obrt in industrijo banske uprave, 30.
                        5. 1930.</note></p>
                <p>Kljub sporom so si društva prizadevala povezovati se s tujino. JDZU se je leta
                    1926 denimo vpisal v Mednarodno trgovsko komoro v Parizu<note place="foot"
                        xml:id="ftn46" n="45">HR-DAZG-760, š. 3, zapisnik seje upravnega odbora, 7.
                        6. 1926.</note> in ves čas svojega obstoja tesno sodeloval s češkoslovaškim
                    društvom upnikov iz Prage. Obenem se zdi, da so nacionalne razprtije vplivale
                    tudi na gospodarske stike. JDZU kljub posameznim pobudam ni nikoli navezal
                    tesnejših stikov z italijanskimi društvi, leta 1930 pa je slovenski tisk z nekaj
                    posmeha poročal, da je nemško upniško združenje prišlo v stečaj.<note
                        place="foot" xml:id="ftn47" n="46">»Zopet polno insolvenc iz Nemčije,« <hi
                            rend="italic">Trgovski list</hi>, 1. 3. 1930, 2. »V konkurz je prišla v
                        Nemčiji,« <hi rend="italic">Domoljub</hi>, 12. 3. 1930, 136.</note></p>
                <p>Osrednji dogodek v zgodovini evropskih upniških združenj med obema vojnama je bil
                    mednarodni kongres na Dunaju med 31. majem in 3. junijem 1930 ob 60. obletnici
                    delovanja dunajskega upniškega društva. Kongresa, ki ga je pod pokroviteljstvom
                    avstrijskega političnega vrha podprlo tudi Društvo narodov,<note place="foot"
                        xml:id="ftn48" n="47">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1933, podnesen Glavnoj</hi>
                        <hi rend="italic">skupštini dne 27. marta 1934</hi> ([Zagreb: JDZU, 1934]),
                        9.</note> so se udeležila upniška društva iz šestnajstih držav. Na srečanju
                    so predstavniki društev pretresali vprašanja reform ter poenotenja stečajne
                    zakonodaje, zbiranja statističnih podatkov, boja proti goljufivim dolžnikom in
                    nadaljnjega mednarodnega povezovanja.<note place="foot" xml:id="ftn49" n="48"
                        >»Mednarodni kongres za zaščito upnikov,« <hi rend="italic">Trgovski
                            list</hi>, 10. 6. 1930, 2.</note> Objavljeni kongresni zapisniki so bili
                    menda neobhodno čtivo za številne evropske podjetnike in politike, skupaj z
                    britanskim zunanjim ministrstvom.<note place="foot" xml:id="ftn50" n="49"
                        >»Zapisniki I. Mednarodnega kongresa za zaščito upnikov,« <hi rend="italic"
                            >Trgovski list</hi>, 20. 12. 1930, 4.</note> Konference so se udeležili
                    tudi člani JDZU, ki so na njej nameravali zbirati ideje za svoje prihodnje
                    projekte in se spoznati z evropsko gospodarsko elito. Jugoslovanska delegacija
                    je bila na kongresu, po lastni navedbi, »predmet posebne pozornosti«.<note
                        place="foot" xml:id="ftn51" n="50">HR-DAZG-760, š. 11, zapisnik upravnega
                        odbora, 12. 6. 1930.</note> Zahvaljujoč mednarodnim stikom, je jeseni 1932 v
                    Zürichu nastal »prvi evropski kartel za kreditno zaščito,« ki je povezoval več
                    sto društev za zaščito upnikov in sorodnih zvez.<note place="foot"
                        xml:id="ftn52" n="51">»Koncentracija evropske kreditne zaščite v Švici,« <hi
                            rend="italic">Narodni gospodar</hi>, 15. 9. 1932, 143.</note></p>
                <p>Omeniti velja, da so se v društva povezovali tudi »naravni sovražniki« upniških
                    društev: dolžniki. Dolžniška društva so med drugim nastala v Bolgariji,
                    Romuniji, Nemčiji in na Poljskem, 9. septembra 1934 pa je bilo ustanovljeno tudi
                    Društvo za razdolžitev lastnikov nepremičnin in ostalih dolžnikov v Zagrebu
                    (hrv. <hi rend="italic">Društvo za razduženje vlasnika nekretnina i ostalih
                        dužnika u Zagrebu</hi>). Društvo je zastopalo diametralno nasprotna stališča
                    od upniških društev. Trdilo je, da je njegove člane težko prizadela gospodarska
                    kriza in da niso sami odgovorni za rastoče dolgove, in poudarilo tudi to, da jim
                    država, ki je podprla zadolžene kmete in banke, ne pomaga, zaradi česar dolžniki
                    ne morejo biti lojalni državljani. Prizadevali so si za zaustavitev vseh sodnih
                    postopkov, ki so tekli proti njim, prekinitev prisilnih dražb nepremičnin,
                    zakonsko zaščito svojega premoženja ter razdolžitev. Društvo je bilo v
                    jugoslovanskem političnem in gospodarskem življenju vsekakor manj pomembno od
                    upniških društev pa tudi bistveno manjše ter slabše organizirano, imelo pa je
                    burnejšo politično zgodovino. Ves čas je delovalo na robu ilegale in bilo
                    večkrat uradno razpuščeno, pred volitvami pa je tiskalo letake s protirežimsko
                    tematiko, ki so jugoslovanski eliti med drugim grozili, da bo končala tako kot
                    ruski emigranti, ki po zagrebških ulicah prodajajo časopisje in delajo pokoro
                    nad grehi, ki so jih storili nad svojim narodom pred oktobrsko revolucijo.<note
                        place="foot" xml:id="ftn53" n="52">HR-HDA-1353, inv. št. 3764, dopis banske
                        uprave, 17. 11. 1938, in priloge.</note> Ponovno je društvo zaživelo po
                    ustanovitvi Banovine Hrvaške kot Zveza za zaščito dolžnikov srednjega sloja
                    Banovine Hrvaške (hrv. <hi rend="italic">Savez za zaštitu dužnika srednjega
                        staleža na području Banovine Hrvatske</hi>).<note place="foot"
                        xml:id="ftn54" n="53">HR-HDA-1353, inv. št. 3764, dopis Zveze za zaščito
                        dolžnikov srednjega sloja na področju Banovine Hrvaške, 30. 4. 1940.</note>
                    Ni znano, kaj se je z zvezo dogajalo med drugo svetovno vojno in po njej.</p>
            </div>
            <div>
                <head>Namen in področja delovanja upniških društev</head>
                <p>Temeljni razlog za ustanovitev vseh upniških društev je bil preprost: upnikom so
                    želela društva povrniti kar največji možni delež terjatev od njihovih
                    gospodarsko propadlih dolžnikov. Taktika, s katero so društva skušala doseči ta
                    cilj, je bil enoten, solidaren nastop upnikov, saj naj bi prav njihovo tesno
                    sodelovanje pod krovom ene organizacije dolžnikom onemogočalo laganje ali
                    skrivanje premoženja. Vse podjetnike, ki niso bili društveni člani, so društva
                    obravnavala kot nevedne ali sebične, kritizirala pa so tudi tiste upnike, ki so
                    se z dolžniki dogovarjali mimo društev in sodnih postopkov, kar je bilo
                    nezakonito in običajno neuspešno. Istočasno ni nobeno upniško društvo
                    obljubljalo, da bo svojim članom povrnilo vse izgube, saj je bilo kaj takega v
                    stečajnih in poravnalnih postopkih skoraj nemogoče. Društva so se namesto tega
                    oglaševala kot zaščitna zračna blazina, ki lahko izgubo ublaži. »Veliko je
                    različnih primerov, v katerih mora naše društvo posegati v okoliščine, kjer se
                    križajo različni interesi, ki jih je vse treba uskladiti z materialnimi in
                    moralnimi pogledi,« je opomnil JDZU. »Tu je potrebne veliko obzirnosti na vseh
                    straneh, veliko taktnosti in formalnosti, in to je zares težko in niti malo
                    hvaležno delo. To delo opravlja naša organizacija in v tej smeri potrebuje vso
                        podporo.«<note place="foot" xml:id="ftn55" n="54">HR-DAZG-760, š. 1,
                        poročilo o delu v letu 1938, s. d.</note></p>
                <p>Favoriziranje upnikov je pomenilo, da so imela društva le malo razumevanja do
                    dolžnikov. Da bi se društva v gospodarskih krogih in širši javnosti prikazala
                    kot borci za pravičnost, so v javnih govorih in zapisih razlikovala med
                    poštenimi dolžniki, ki so jih v dolgove prignale neugodne gospodarske razmere
                    ali osebni razlogi, ter goljufi, ki so se želeli okoristiti na račun svojih
                    upnikov. Ti so čim dlje izkoriščali svoje poslovne sodelavce, zatem pa
                    razglasili insolventnost in po sklenitvi sodnega postopka poplačali majhen del
                    dolgov; po zaključku postopka so lahko nadaljevali poslovanje. Do prvih so
                    društva pokazala nekaj, vendar ne veliko razumevanja, druge pa so neusmiljeno
                    kazensko preganjali. </p>
                <p>S svojim delovanjem so upniška društva stopila tudi na nekatere prste in si
                    nakopala sovražnike. V primeru JDZU-ja je to bilo zagrebško združenje trgovcev,
                    katerega podpredsednik Antun Klein – ki je bil, paradoksalno, nekdanji direktor
                    JDZU-ja in odpadnik, ki se je prelevil v zagovornika dolžnikov – je na začetku
                    tridesetih let terjal ukinitev društva, ker so trgovci menili, da deluje proti
                    njihovim interesom. JDZU je obširno zavrnil očitke in poudaril, da je zahteva
                    trgovske organizacije po razpustu upniškega društva nezaslišana in
                        nesprejemljiva.<note place="foot" xml:id="ftn56" n="55">»Vprašanje prisilne
                        poravnave izven stečaja,« <hi rend="italic">Trgovski list</hi>, 23. 2. 1933,
                        2.</note> Glavni nasprotnik DIV-a niso bili trgovci, temveč delavski tisk,
                    ki je društvenim članom pogosto očital izkoriščanje delavstva, posebej ostro pa
                    je nastopil proti društveni »črni listi uslužbencev«, torej evidenci vseh
                    delavcev, ki so tako ali drugače oškodovali ali ogoljufali svojega delodajalca.
                    Delavca na črni listi seveda ni nihče več najel. Delavski tisk je zato trdil, da
                    je »glavni namen [črne liste] onemogočiti zaposlitev vsem delavcem in
                    nameščencem, ki jih je zaradi boja za svoje pravice vrgel en podjetnik na
                        ulico«<note place="foot" xml:id="ftn57" n="56">»Črna lista,« <hi
                            rend="italic">Glas delavca</hi>, 13. 5. 1938, 1.</note> in da gre za
                    pregon »delavcev in nameščencev, ki si upajo – pomislite, kakšna predrznost! –
                    terjati svoje v socialni zakonodaji zajamčene pravice«.<note place="foot"
                        xml:id="ftn58" n="57">»Črna lista,« <hi rend="italic">Delavska
                        politika</hi>, 17. 5. 1938, 4.</note></p>
                <p>Aktivnosti upniških društev so bile zlasti pravne, svetovalne in dokumentacijske.
                    V pravnem smislu so društva uporabljala vsa zakonita sredstva, dovoljena za
                    izterjavo upniških terjatev, sočasno pa so se borila proti oškodovanju upnikov
                    (laganje dolžnikov o njihovem premoženju, skrivanje premoženja, skrivna
                    prodaja). Med stečajnim in poravnalnim postopkom so si prizadevala za njegov
                    karseda hiter zaključek, da bi upnikom v stečajni oziroma poravnalni masi na
                    razpolago ostalo več premoženja. Po potrebi so sprožila kazensko ovadbo proti
                    goljufivim dolžnikom. Pri vseh odločitvah so se društva posvetovala s
                    prizadetimi upniki in upoštevala njihove večinske sklepe. Članom društev so bili
                    na voljo tudi pravni nasveti glede izterjav in korakov v sodnem postopku,
                    sočasno pa so društva svetovala jugoslovanskim ministrstvom glede novih
                    zakonskih odredb in jih kritizirala, če po njihovem mnenju niso dovolj ščitila
                    upniških interesov. Dejavnosti vseh društev so temeljile na obsežnih arhivih
                    dokumentov, ki so jih zbrali o finančnem stanju jugoslovanskih podjetnikov, s
                    pomočjo katerih je vsak zainteresiran upnik lahko preverjal, kakšno je bilo
                    dejansko gmotno stanje dolžnikov. Da bi bile vse te usluge članom na voljo, so
                    seveda morali redno plačevati članarino. </p>
                <p>Delo večine upniških društev je bilo razdeljeno na približno pet oddelkov. Včasih
                    se je delitev vzpostavila šele po več letih delovanja društva, ko se je
                    poslovanje razširilo in birokratiziralo (v DIV-u so oddelke denimo uvedli 1.
                    avgusta 1932).<note place="foot" xml:id="ftn59" n="58">»Bilanca pozitivnega
                        dela,« <hi rend="italic">Trgovski list</hi>, 23. 2. 1933, 1. »Zbor Društva
                        industrijcev in veletrgovcev za dvig poslovne morale,« <hi rend="italic"
                            >Jutro</hi>, 26. 2. 1933, 10.</note> Najpomembnejši, največji in najbolj
                    zaposlen med njimi je bil običajno posvečen insolvencam, ukvarjal pa se je z
                    vsemi sodnimi in izvensodnimi intervencijami proti dolžnikom ter statističnim
                    beleženjem in arhiviranjem rezultatov. Osrednjo vlogo pri zbiranju teh podatkov
                    je nedvomno imel JDZU, ki je ambiciozno popisoval ne samo vse postopke, v
                    katerih je sodeloval sam, temveč je skušal ustvariti tudi podatkovno bazo vseh
                    stečajev v državi. Podatke je v prvem desetletju svojega obstoja društvo
                    objavljalo v priložnostnih biltenih, nato je s tem prenehalo. </p>
                <figure>
                    <head>Tabela 1. Število insolvenc, stečajev in udeleženih upnikov v obravnavi
                        JDZU.</head>
                    <graphic url="Tabela.jpg" height="350px"/><lb/>
                    <note n="">Vir: <hi rend="italic">Izvještaj Jugoslavenskog društva za zaštitu vjerovnika
                        u Zagrebu</hi>, 1926–1929, 1931–1933</note>
                </figure>
                <p>Angažma JDZU-ja pri zbiranju podatkov o številu jugoslovanskih stečajev je toliko
                    dragocenejši, ker država v dvajsetih letih ni vodila nikakršne uradne statistike
                    stečajev. Podatki JDZU-ja so postali nekakšen nadomestek za uradni statistični
                    pregled, nanje pa so se obilno in z veliko mero zaupanja sklicevali v
                    jugoslovanskem časopisju, tudi slovenskem, kjer so letno, polletno, četrtletno
                    in mesečno stečajno statistiko redno objavljali in analizirali od jeseni 1924
                    naprej v osrednjih dnevnikih (<hi rend="italic">Slovenec</hi>, <hi rend="italic"
                        >Jutro</hi>, <hi rend="italic">Mariborski večernik Jutra</hi>) ter
                    specializiranih gospodarskih časopisih (<hi rend="italic">Trgovski list</hi>,
                        <hi rend="italic">Trgovski tovariš</hi>, <hi rend="italic">Mali
                    trgovec</hi>). »Te številke so ogledalo naših gospodarskih prilik,« je zatrjeval
                        tisk.<note place="foot" xml:id="ftn60" n="59">»Tudi zanimiva statistika,«
                            <hi rend="italic">Mariborski večernik Jutra</hi>, 6. 4. 1929,
                    1.</note></p>
                <p>V oddelku za insolvence JDZU-ja so sčasoma začeli opozarjati, da jugoslovanski
                    politiki, gospodarstveniki, podjetniki in časnikarji od njih vendarle ne morejo
                    pričakovati, da bodo namesto države opravljali njeno delo: »Mi zbiramo samo
                    število stečajev, a ni dovolj, da poznamo le številko; posebno zanimivo bi bilo
                    zbiranje podatkov o ugotovljeni aktivi in pasivi, o izpadu stečaja, o stroških
                    stečaja ipd., da bi lahko ugotovili, kako in koliko narodnega premoženja
                    propada. Jasno je, da naše podjetje vseh teh podatkov ne more pridobiti, temveč
                    lahko to stori samo vlada, ki bi ji morala stečajna sodišča posredovati podatke.
                    Mi se moramo zato omejiti na tiste primere, za katere so bili zainteresirani
                    naši člani, ki pa seveda ne morejo dati popolne in jasne slike vseh
                        stečajev.«<note place="foot" xml:id="ftn61" n="60">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1927 </hi>([Zagreb: JDZU, 1928]), 7. Gl. tudi
                        »Zanimivi podatki iz naše insolvenčne statistike,« <hi rend="italic"
                            >Jutro</hi>, 6. 4. 1929, 5.</note> Leta 1930, sočasno z uvedbo novih
                    zakonov o stečaju in prisilni poravnavi, je vladno predsedništvo na pobudo
                    pravosodnega ministra dr. Milana Srškića ustanovilo oddelek za državno
                    statistiko, ki je od JDZU-ja prevzel naloge popisovanja stečajev in prisilnih
                        poravnav;<note place="foot" xml:id="ftn62" n="61">»Uvedba uradne insolvenčne
                        statistike,« <hi rend="italic">Jutro</hi>, 22. 7. 1930, 7.</note> podatke je
                    začel objavljati marca 1931 (za februar 1930).<note place="foot" xml:id="ftn63"
                        n="62">»Uvedba uradne insolventne statistike,« <hi rend="italic">Jutro</hi>,
                        15. 3. 1931, 8.</note> Oddelku so v JDZU-ju ponudili vpogled v vse podatke,
                    ki so jih zbrali sami, vendar je moralo društvo kasneje plačevati za vpogled v
                    podatke, ki jih je zbrala državna statistika.<note place="foot" xml:id="ftn64"
                        n="63">HR-DAZG-760, š. 2, dopis JDZU predsedništvu ministrskega sveta, 26.
                        3. 1930.</note></p>
                <p>Z jugoslovansko stečajno statistiko se je na začetku tridesetih let spoprijel
                    tudi ljubljanski DIV, čeprav so takrat obstajali tako podatki JDZU-ja kot (sicer
                    še neobjavljeni) podatki državne statistike. Od takrat naprej je slovenski tisk
                    opustil citiranje številk, ki jih je obelodanil JDZU, in se začel sklicevati na
                    statistiko domačega društva. Pod bolj ali manj slikovitimi naslovi in rubrikami,
                    kot so »Žalostna statistika«, »Barometer našega gospodarstva«, »Ogledalo našega
                    gospodarstva« ali kratko malo »Črna kronika«, so dnevniki ( <hi rend="italic"
                        >Slovenec</hi>, <hi rend="italic">Slovenski narod</hi>, <hi rend="italic"
                        >Mariborski večernik Jutra</hi>) in trgovski časopisi (<hi rend="italic"
                        >Trgovski list</hi>, <hi rend="italic">Trgovski tovariš</hi>) vse do druge
                    svetovne vojne objavljali ne samo letne, polletne in mesečne, temveč tudi
                    desetdnevne statistične preglede stečajev. (Statistične podatke je zbirala tudi
                    ljubljanska Zbornica za trgovino, obrt in industrijo, vendar le za področje
                    Dravske banovine, za katero je bila pristojna, podatke pa so objavljali zgolj v
                    tiskanih zapisnikih svojih sej.)</p>
                <p>Ker se je v statistiko naenkrat vpletlo toliko popisovalcev, ne preseneča, da je
                    prihajalo do napak in razhajanj pri štetju. To se je najočitneje pokazalo na
                    primeru podatkov o stečajih januarja 1931, ko se podatki zagrebškega društva
                    niso ujemali z ljubljanskimi: »Ti podatki [JDZU] so bistveno različni od onih
                    ljubljanskega Društva industrijcev in veletrgovcev in je sedaj vprašanje, katera
                    statistika je točna in bi bilo dobro, če bi se ugotovilo, na kakšni podlagi se
                    sestavlja statistika.«<note place="foot" xml:id="ftn65" n="64">»Druga statistika
                        insolvenc,« <hi rend="italic">Slovenec</hi>, 5. 2. 1931, 5.</note> Razlika
                    med podatki obeh društev je vztrajala tudi v naslednjih mesecih, tako da je
                    časopis <hi rend="italic">Slovenec</hi> leto dni kasneje dilemo razrešil tako,
                    da je objavil številke obeh družb in pripisal: »Številke se bistveno razlikujejo
                    in jih zato ponujamo obojne v informacijo, ne moremo pa reči, ker ne poznamo
                    načina sestave statistike, kateri so pravilnejši.«<note place="foot"
                        xml:id="ftn66" n="65">»Insolvence v letu 1931,« <hi rend="italic"
                            >Slovenec</hi>, 15. 1. 1932, 7.</note> Dileme o pravilnosti enega ali
                    drugega štetja niso bile v časopisju nikoli razrešene. Primer potrjuje, da so
                    upniška društva zaradi kopice podatkov, s katerimi so operirala, seveda
                    zagrešila tudi napake. Med posebej odmevnimi spodrsljaji je bila – po mnenju
                    slovenskega tiska »nedopustna« – navedba novosadskega upniškega društva leta
                    1935, da je v stečaj šla ugledna osiješka tkalnica svile, s čimer je povzročila
                    precej razburjenja; v resnici je bil stečaj na predlog tkalnice uveden nad nekim
                    drugim podjetjem.<note place="foot" xml:id="ftn67" n="66">»Nedopustna napaka,«
                            <hi rend="italic">Trgovski list</hi>, 15. 10. 1935, 2.</note></p>
                <p>Naslednji oddelek upniških društev je bil posvečen informacijam. Ukvarjal se je z
                    zbiranjem in arhiviranjem gradiva o plačilnem stanju dolžnikov in
                    kreditojemalcev, uvedbah novih stečajev ter prisilnih poravnav, opominih, tožbah
                    in drugih informacij, ki so bile proti plačilu dostopne tistim društvenim
                    članom, ki so pri sklepanju novih poslovnih vezi ali izterjevanju zaostalih
                    dolgov želeli preveriti gmotno stanje poslovnih partnerjev ali dolžnikov. Po
                    novejši oceni so »izkazi o zadolževanju in plačilni nezmožnosti posameznih
                    podjetij […] prav gotovo preprečili marsikateri stečaj«.<note place="foot"
                        xml:id="ftn68" n="67">Počivavšek, <hi rend="italic">En gros &amp; en
                            detail</hi>, 126.</note> Upniška društva so z namenom kar najboljše
                    obveščenosti po državi vzpostavljala mrežo informatorjev. V glavnem je šlo za
                    finančne zavode in podjetja, ki so bodisi brezplačno bodisi za honorar poročali
                    o gospodarskih novicah v svoji okolici. Že v prvem letu delovanja je imel JDZU
                    917 informatorjev v 411 jugoslovanskih krajih,<note place="foot" xml:id="ftn69"
                        n="68">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu, za godinu 1926</hi> ([Zagreb: JDZU, 1927]), s. p.</note> do
                    leta 1933 jih je bilo okoli 2500.<note place="foot" xml:id="ftn70" n="69">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1933</hi>, 11.</note> Tudi DIV je ustvaril obsežno
                    bazo, ki je leta 1931 obsegala 20.000 enot gradiva o jugoslovanskih
                        trgovcih,<note place="foot" xml:id="ftn71" n="70">»Nevarno naraščanje
                        poravnav,« <hi rend="italic">Jutro</hi>, 9. 6. 1931, 2.</note> štiri leta
                    kasneje 80.000<note place="foot" xml:id="ftn72" n="71">»Bilanca pozitivnega
                        dela,« <hi rend="italic">Trgovski list</hi>, 16. 3. 1935, 1.</note> in leta
                    1940 kar 200.000 enot.<note place="foot" xml:id="ftn73" n="72">»Občni zbor
                        Društva industrijcev in veletrgovcev,« <hi rend="italic">Jutro</hi>, 28. 3.
                        1940, 5.</note> Če gre verjeti časopisnim poročilom, je DIV v primerjavi z
                    JDZU-jem imel krepko več informatorjev, saj jih je bilo leta 1933 že več kot
                        4000.<note place="foot" xml:id="ftn74" n="73">»Bilanca pozitivnega dela,«
                            <hi rend="italic">Trgovski list</hi>, 23. 2. 1933, 1.</note></p>
                <p>Oddelki za informacije so včasih tiskali lastne časopise, kar so počeli v
                    dunajskem društvu, DIV, ki je dvakrat mesečno objavljal okrožnice z imeni slabih
                        plačnikov,<note place="foot" xml:id="ftn75" n="74">»Evidenčna centrala za
                        slabe plačnike,« <hi rend="italic">Trgovski list</hi>, 1. 4. 1930, 3.</note>
                    ter JDZU, ki je izdajal <hi rend="italic">Poslovno poročilo Jugoslovanskega
                        društva za zaščito upnikov</hi> (hrv. <hi rend="italic">Poslovni izvještaj
                        Jugoslavenskoga društva za zaštitu vjerovnika</hi>) in nato <hi
                        rend="italic">Novice Jugoslovanskega društva za zaščito upnikov Zagreb</hi>
                    (hrv. <hi rend="italic">Vijesti Jugoslavenskog društva za zaštitu vjerovnika
                        Zagreb</hi>). Vsebina je bila oblikovana po ustaljeni formuli: uvodnikom, ki
                    so običajno govorili o pomembnosti upniške solidarnosti in društvenih
                    aktivnostih, so sledili seznami razglašenih in ukinjenih stečajev, poravnav,
                    kvot in dolžnikov neznanih bivališč. Nekakšna priloga časopisu je bilo
                    skrivnostno <hi rend="italic">Zaupno poročilo</hi> (hrv. <hi rend="italic"
                        >Povjerljivi izvještaj</hi>), kjer so bili vsakih deset dni objavljeni
                    delikatni podatki o poravnavah, tožbah, bojkotiranih podjetjih in podobnih
                    temah. Podatki so bili striktno dostopni zgolj in samo članom društva: »Ti
                    podatki so namenjeni samo za uporabo naših članov, nikakor pa ne za javnost. Če
                    član krši zaupnost, odgovarja za morebitno škodo, ki jo mi vnaprej zavračamo.
                    Zato prosimo, da se te novice obravnavajo kot strogo zaupne in da se nikakor ne
                        objavijo.«<note place="foot" xml:id="ftn76" n="75">
                        <hi rend="italic">Povjerljivi izvještaj</hi>, junij 1926, 1.</note> Zaupne
                    okrožnice je poznal tudi DIV, ki se je hkrati pritoževal, da včasih za posamezen
                    podatek plačajo trikrat toliko, kot zanj prejmejo od članov društva.<note
                        place="foot" xml:id="ftn77" n="76">Sunčič, <hi rend="italic">Zgodovina
                            podjetništva na Slovenskem</hi>, 202.</note></p>
                <p>Orjaška količina gradiva, ki so jo zbrala nekatera društva, je sčasoma postala
                    nepregledna in draga za vzdrževanje, svoje pa je prispevala tudi kriza v
                    tridesetih letih, ko so se za podatke zaradi gospodarskega krča zanimali le
                    redki podjetniki. Arhiv JDZU-ja je moral svoje delovanje takrat omejiti in
                    odpustiti nekaj delavcev, nazadnje pa je celotno dokumentacijo <hi rend="italic"
                        >en bloc</hi> prodal podjetju V. Selinger in sin. Društvo je pojasnilo, da
                    so ga člani premalo uporabljali, bil je predrag za vzdrževanje, postal pa je
                    tudi zastarel, saj ga zaradi pomanjkanja sredstev niso mogli več
                        posodabljati.<note place="foot" xml:id="ftn78" n="77">HR-DAZG-760, š. 1,
                        zapisnik glavne skupščine, 29. 4. 1935.</note></p>
                <p>Tretji oddelek se je ukvarjal z izterjevanjem dolgov. Zgolj z »moralnim
                    pritiskom,« kot je temu rekel JDZU, je od dolžnikov z opomini terjal plačilo
                    zapadlih dolgov. Na oddelek so se člani društva običajno obrnili takrat, ko so
                    sami že poskušali izterjati dolgove, a brez uspeha. V primeru zagrebškega
                    društva je obseg dela oddelka bliskovito rastel: leta 1923 je oddelek vodil 276
                    izterjav, leta 1924 že 2285, naslednje leto pa 2506.<note place="foot"
                        xml:id="ftn79" n="78">HR-DAZG-760, š. 1, zapisnik glavne skupščine, 29. 5.
                        1925.</note> Delež uspešnih terjatev se je najprej gibal pod polovico, v
                    tridesetih letih pa se je ustalil okoli 60 odstotkov, kar je društvo vseskozi
                    promoviralo kot odličen uspeh. Število tožb je nihalo glede na gospodarske
                    razmere, rekord pa je bil dosežen v kriznem letu 1932, ko je oddelek vložil 3257
                    tožb proti 2499 dolžnikom.<note place="foot" xml:id="ftn80" n="79">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1932</hi>, 7.</note> Tudi DIV je leta 1929 uvedel
                    možnost izterjevanja dolgov in je v naslednjem letu imel izterjevalce v
                    Ljubljani, Mariboru, Celju, Zagrebu, Beogradu in Nišu. Ljubljanski oddelek je
                    bil zelo zaposlen z izdajanjem opominov, saj jih je samo leta 1929 razposlal
                    okoli 7700,<note place="foot" xml:id="ftn81" n="80">»Občni zbor Društva
                        industrijcev in veletrgovcev,« <hi rend="italic">Jutro</hi>, 15. 5. 1930,
                        7.</note> pri čemer so skrbeli, da opomini niso bili šablonski, temveč
                    individualizirani, kar je imelo na neplačnike večji učinek.<note place="foot"
                        xml:id="ftn82" n="81">»Nevarno naraščanje poravnav,« <hi rend="italic"
                            >Jutro</hi>, 9. 6. 1931, 2.</note></p>
                <p>Ko »moralni pritisk« ni zadostoval in je bilo treba poseči po sodnih sredstvih,
                    se je aktiviral oddelek za pravno pomoč, ki je članom nudil možnost pravnega
                    zastopanja pred sodiščem, prepošiljal njihove tožbe pravnim zastopnikom društva
                    in jim dajal pravne nasvete v sodnih postopkih. Do leta 1926 je JDZU imel 164
                    odvetnikov, ki so v imenu upnikov sprožali tožbe proti nevestnim dolžnikom. Na
                    začetku delovanja društva je delež uspešnih tožb dosegal 62 odstotkov,<note
                        place="foot" xml:id="ftn83" n="82">HR-DAZG-760, š. 1, zapisnik glavne
                        skupščine, 29. 5. 1925.</note> sčasoma pa je upadel in se gibal med četrtino
                    in polovico. V dvajsetih letih so odvetniki JDZU-ja v povprečju sprožili tožbe
                    proti krepko nad 200 dolžnikom letno, v letih gospodarske krize pa se je število
                    spustilo pod sto.<note place="foot" xml:id="ftn84" n="83">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1933</hi>, 11.</note> Pri DIV-u je bila razporeditev
                    nalog po oddelkih drugačna, saj je zadolžitve oddelkov za izterjevanje dolgov in
                    pravno pomoč opravljal tožbeni oddelek, deloma pa tudi prej omenjena Gospodarska
                    zadruga, ki se je tik pred drugo svetovno vojno hvalila z 80-odstotno uspešno
                        izterjavo.<note place="foot" xml:id="ftn85" n="84">»Občni zbor Društva
                        industrijcev in veletrgovcev,« <hi rend="italic">Jutro</hi>, 28. 3. 1940,
                        5.</note></p>
                <p>Zagrebško društvo je imelo še en poseben oddelek, zaščitno sodišče (hrv. <hi
                        rend="italic">obranički sud</hi>), ustanovljeno leta 1926. Zadolženo je bilo
                    za razreševanje sporov med člani društva ter med upniki in dolžniki, ki so za to
                    zaprosili. Sodišče je sodilo v skladu s pravili društva, lahko pa je izreklo
                    ukor ali predlagalo izključitev člana. Formiranje svojevrstnega parasodnega
                    organa je med hrvaškimi odvetniki izzvalo nekaj neodobravanja. Pravnik in
                    odvetnik dr. Ivo Politeo je zapisal, da je ustanovitev pravno problematična in
                    da sodišče nikakor ne sme razširiti sfere delovanja.<note place="foot"
                        xml:id="ftn86" n="85">HR-DAZG-760, š. 11, dopis dr. Iva Politea JDZU, 2. 3.
                        1927.</note> Kljub prvotni skepsi so člani društva začeli sodišče izdatno
                    uporabljati in od začetka delovanja maja 1926 do konca leta je obravnavalo že
                    234 zadev.<note place="foot" xml:id="ftn87" n="86">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1927</hi>, 15.</note> Ker je zadeve razreševalo
                    bliskovito (za večino sporov je potrebovalo manj kot tri tedne), so ga hrvaški
                    podjetniki obilno uporabljali; slovenska podjetja so se pred njim pojavljala le
                    izjemoma in še takrat skoraj izključno v funkciji toženca.</p>
                <p>DIV je po drugi strani prav tako poznal pet oddelkov, a le trije – insolvenčni,
                    informacijski in tožbeni oziroma izterjevalni – so se ujemali s tistimi v JDZU,
                    četudi z nekoliko prerazporejenimi pristojnostmi in nalogami. Preostala dva sta
                    bila korespondenčni in administrativni oddelek, posvečena pošiljanju dopisov,
                    sprejemu pošte, knjigovodstvu<note place="foot" xml:id="ftn88" n="87">»Zbor
                        Društva industrijcev in veletrgovcev za dvig poslovne morale,« <hi
                            rend="italic">Jutro</hi>, 26. 2. 1933, 10.</note> in podobnim
                    birokratskim opravkom, za katere JDZU ni ustanovil ločenih oddelkov. </p>
            </div>
            <div>
                <head>Gospodarskopolitični angažma upniških društev: primer stečajnega in
                    poravnalnega zakona</head>
                <p>DIV in JDZU sta kot osrednji upniški organizaciji na severozahodu Jugoslavije in
                    nezanemarljiv člen jugoslovanskega gospodarskega življenja imeli določeno
                    stopnjo vpliva na beograjsko politiko in njeno odločanje o gospodarskih zadevah.
                    Predstavnike društev so večkrat vprašali za mnenje o novih zakonih, njihove
                    predloge, popravke in kritike pa so vsaj delno upoštevali. Tudi ko niso bili
                    neposredno naprošeni za komentar, so bili v obeh društvih zelo glasni, če so
                    menili, da sklepi, sprejeti v Beogradu, niso ugodni za gospodarstvo ali upnike.
                    Kljub občasnim izletom izven področja gospodarstva – DIV je leta 1927 denimo
                    protestiral proti načrtovani ukinitvi medicinske in tehniške fakultete v
                        Ljubljani<note place="foot" xml:id="ftn89" n="88">»Protest proti nameravani
                        ukinitvi dveh fakultet na ljubljanski univerzi,« <hi rend="italic">Trgovski
                            list</hi>, 13. 12. 1927, 1.</note> – so se njihovi protesti v glavnem
                    dotikali nameravanih ali že vpeljanih zakonskih sprememb v gospodarstvu. Razen
                    posameznih pozivov in okrožnic, ki so nasprotovali posameznim zakonom, največ
                    gradiva govori o njihovem boju proti neadekvatnim zakonom o stečaju in prisilni
                    poravnavi, ki se je vlekel od zgodnjih dvajsetih let in skoraj do druge svetovne
                    vojne. </p>
                <p>Ob nastanku leta 1918 Kraljevina Srbov, Hrvatov in Slovencev ni poenotila svoje
                    stečajne in poravnalne zakonodaje. Ureditev je zato zaznamoval pravni
                    partikularizem, saj so se v različnih delih države uporabljali zakoni in
                    odredbe, ki so na teh območjih veljali pred letom 1918 in jim je bila veljavnost
                    podaljšana tudi v okviru nove države. V državi je sočasno veljalo pet različnih
                    stečajnih ureditev z različnim naborom odredb (Slovenija, Hrvaška, Vojvodina,
                    Bosna in Hercegovina ter Srbija), Črna gora pa institucije stečaja sploh ni
                        poznala.<note place="foot" xml:id="ftn90" n="89">Velizar J. Mitrović, <hi
                            rend="italic">Stečajno pravo s naročitim osvrtom na srpsko
                            zakonodavstvo</hi> (Beograd: Državna štamparija Kraljevine Srba, Hrvata
                        i Slovenaca, 1926), 14. Franja Goršić, <hi rend="italic">Komentar stečajnog
                            zakona, zakona o prinudnom poravnanju van stečaja, zakona o uvođenju u
                            život oba zakona, i zakona o pobijanju pravnih dela izvan stečaja</hi>
                        (Beograd: Izdavačko i knjižarsko preduzeće Geca Kon A. D., 1934), 6. </note>
                    Še bolj kaotično je bilo stanje glede prisilne poravnave, ki je niso poznali v
                    Srbiji, Črni gori ter Bosni in Hercegovini. Uvedba enotne poravnave je bila
                    akutnejši problem od uvedbe enotnega stečaja, zato je bila na podlagi 13. člena
                    zakona o proračunskih dvanajstinah za januar in februar 1922, objavljenega
                    zadnjega dne leta 1921, na področje celotne države razširjena banska odredba iz
                    leta 1916, ki je do takrat veljala za Hrvaško, Slavonijo in Dalmacijo. Omenjeni
                    člen je v veljavo stopil naslednji dan, 1. januarja 1922.<note place="foot"
                        xml:id="ftn91" n="90">Radojičić, <hi rend="italic">Prinudno poravnanje u
                            stečaju</hi>, 5–6. Goršić, <hi rend="italic">Komentar stečajnog
                            zakona</hi>, 359.</note></p>
                <p>Za JDZU ta rešitev ni bila dobra, ker je bila banska odredba preveč naklonjena
                    dolžniku in zato škodljiva, saj je lahko dolžnik zavlačeval z razglasitvijo
                    insolventnosti, kar je pomenilo, da se je njegovo premoženje medtem še dodatno
                    skrčilo, seveda na škodo upnikov. Zakon je po oceni društva omogočal zlorabe
                    goljufivim dolžnikom, ki se z lažno insolvenco in sklenitvijo poravnave izognejo
                    težjim posledicam stečaja ter upnikom plačajo le del terjatev, nato pa
                    nadaljujejo obratovanje, kot da se ni nič zgodilo.<note place="foot"
                        xml:id="ftn92" n="91">»Zveza trgovcev v Zagrebu proti neopravičeni prisilni
                        poravnavi,« <hi rend="italic">Trgovski list</hi>, 19. 1. 1924, 2.</note>
                    Vodstvo društva je odredbi očitalo še preveliko popustljivost do vodenja
                    trgovskih knjig (menda kar 89 odstotkov jugoslovanskih trgovcev ni imelo
                    nikakršnih trgovskih knjig) in ohlapnost pri določitvi minimalne kvote, ki jo
                    mora dolžnik ponuditi upnikom, ter roka, znotraj katerega bi se morala poravnava
                        skleniti.<note place="foot" xml:id="ftn93" n="92">HR-DAZG-760, š. 1,
                        zapisnik glavne skupščine, 29. 5. 1925.</note> Vrstili so se predlogi, da je
                    treba pogoje za uvedbo poravnave natančneje definirati in zaostriti.</p>
                <p>Zaradi pogostih zlorab zakona so se zamislili tudi na beograjskih ministrstvih in
                    sestavljen je bil komite treh ministrov, ki se je moral odločiti o spremembah
                    ali ukinitvi poravnalne odredbe.<note place="foot" xml:id="ftn94" n="93"
                        >»Vprašanje prisilne poravnave,« <hi rend="italic">Jutro</hi>, 24. 2. 1925,
                        6.</note> Na presenečenje mnogih je bila 1. aprila 1925 prisilna poravnava
                    preprosto ukinjena.<note place="foot" xml:id="ftn95" n="94">Mitrović, <hi
                            rend="italic">Stečajno pravo</hi>, 12. Goršić, <hi rend="italic"
                            >Komentar stečajnog zakona</hi>, 1 in 359, 360.</note> Poteza ni
                    razrešila nakopičenih težav, saj je dolžnikom na razpolago ostal samo še
                    stečajni postopek, v katerem pa so upniki dobivali razvpito nizke deleže svojih
                    terjatev, ki neredko niso dosegli niti enega odstotka. Že »nepričakovano
                        hitro«<note place="foot" xml:id="ftn96" n="95">Goršić, <hi rend="italic"
                            >Komentar stečajnog zakona</hi>, 1.</note> se je v jugoslovanskih
                    gospodarskih krogih zato pojavila zahteva po ponovni uvedbi prisilne poravnave.
                    »Mislili smo, da bo nova situacija izboljšala položaj upnikov, a smo se motili,«
                    je leta 1926 poudaril podpredsednik JDZU-ja Siegfried Wohlmuth. »Nove razmere so
                    po odpravi prisilne poravnave hitro prinesle grenko razočaranje. […] In tako so
                    oživele stare znane nesrečne metode stečaja z vsemi hudimi posledicami. Vse
                    dokler stečajni zakon ne določa kazenske odgovornosti dolžnika za prikrajšanje
                    upnika za njegovo premoženje, in dokler ne zagotovi zadostne varnosti pred
                    očitno pogosto goljufivim dejanjem dolžnika, ki po drugi strani skoraj ne
                    uporablja niti najtanjše tančice, da zastre prevarantsko podobo svojih
                    manipulacij, uničuje tudi upnika zaradi skoraj neomejenih stroškov.«<note
                        place="foot" xml:id="ftn97" n="96">
                        <hi rend="italic">Zapisnik treće redovite glavne skupštine Jugoslavenskog
                            društva za zaštitu vjerovnika u Zagrebu, obdržavane dne 11. februara
                            1926. u Zagrebu</hi> ([Zagreb: JDZU, 1926], 1, 2.</note></p>
                <p>V Beogradu so ukinitev poravnave utemeljevali z oceno, da ta postopek izkoriščajo
                    zgolj špekulantski dolžniki, ki skušajo oškodovati svoje upnike; pošteni
                    dolžniki, ki niso po lastni krivdi končali v dolgovih, so se sposobni pogoditi z
                    upniki ali upniškimi organizacijami, medtem ko si špekulanti tako ali drugače
                    zaslužijo stečaj. Čeprav bi JDZU temu stališču pred aprilom 1925 nemara
                    pritrdil, pa v novih okoliščinah ni več privoljeval v ta argument. Vodstvo
                    društva je opozorilo, da prisilna poravnava obstaja tudi v evropskih državah,
                    kjer imajo močne in stare upniške organizacije. Mlade jugoslovanske upniške
                    organizacije potemtakem nikakor niso mogle biti kos istim izzivom in za povrh
                    ostati brez zakona o prisilni poravnavi: »Opustitev zakona o prisilni poravnavi
                    bi si morda lahko privoščila država, ki ima v veljavi sodoben stečajni zakon.
                    Naša mlada država, ki ima pet različnih stečajnih zakonov na šestih različnih
                    pravnih področjih in Črno goro, ki institucije stečaja sploh ne pozna, tega ne
                    bi smela tvegati.«<note place="foot" xml:id="ftn98" n="97">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu, za godinu 1926</hi>, s. p.</note></p>
                <p>V društvu so se zavzeli za čim hitrejšo vrnitev kakršnegakoli poravnalnega
                    zakona, saj jih je skrbelo hitro naraščanje števila stečajev po državi. Ni
                    pomagalo, da se je sredi dvajsetih let kraljevina spopadala še z manjšo, že
                    omenjeno gospodarsko krizo, ki je zaradi povečanega kreditiranja odločilno
                    vplivala na ustanovitev DIV-a leta 1925.<note place="foot" xml:id="ftn99" n="98"
                        >»Bilanca pozitivnega dela,« <hi rend="italic">Trgovski list</hi>, 16. 3.
                        1935, 1.</note> Zaradi spremenjene jugoslovanske finančne politike se je
                    tedaj končala doba inflacije. Deflacija, rast obresti in nižanje kmetijskih cen
                    so imeli uničujoč vpliv na številna majhna podjetja, ki so se razpasla v obdobju
                    inflacijskega razbohotenja gospodarstva.<note place="foot" xml:id="ftn100"
                        n="99">Žarko Lazarevič, <hi rend="italic">Kmečki dolgovi na Slovenskem</hi>
                        (Ljubljana: Znanstveno in publicistično središče, 1994), 34–38. Žarko
                        Lazarević in Jože Prinčič, <hi rend="italic">Zgodovina slovenskega
                            bančništva</hi> (Ljubljana: Združenje bank Slovenije, 2000), 46,
                        47.</note> Slabo gospodarsko stanje je dodatno višalo statistiko stečajev,
                    kar je vznemirjalo slovensko gospodarsko časopisje: »Ali ne pomenijo te številke
                    dovolj glasen memento za vlado, ki kaže ob tako napetem položaju tako malo
                    razumevanja za življenske interese države? Ali ni še čas, da se streznejo tudi
                    oni, ki imajo usodo države v rokah? Mar čakajo, da pride do popolnega
                        kraha?!«<note place="foot" xml:id="ftn101" n="100">»Epidemija konkurzov,«
                            <hi rend="italic">Trgovski list</hi>, 7. 7. 1927, 1.</note> Tudi na
                    skupščini JDZU-ja leta 1926 so poudarili: »Lansko leto je zaznamovala
                    gospodarska kriza, ki je z vsemi pogubnimi posledicami močno pritisnila na vse
                    gospodarske panoge. Naše gospodarske razmere še nikoli niso bile tako težke in
                    nikoli nismo potrebovali tako hitre pomoči. Na vseh straneh vsesplošna
                    stagnacija, brezposelnost, negotovost, nazadovanja … Dejavniki, ki bi se jih
                    morali lotiti z vso močjo, se težko premaknejo – bolje rečeno, se ne premaknejo.
                    Ministrstvo za trgovino je sprožilo raziskavo o naši gospodarski krizi, govorilo
                    se je, pisalo in to je – vse.«<note place="foot" xml:id="ftn102" n="101">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu, za godinu 1926</hi>, s. p.</note> Vseeno pa so v Zagrebu hkrati
                    ocenili, »da ima naša gospodarska kriza poleg težkih posledic tudi dobro stran,
                    ker je večinoma eliminirala iz poslovnega sveta medvojne in povojne dobičkarje.
                    To so bili z redkimi izjemami ljudje brez potrebnega strokovnega znanja, ki so
                    zato našemu gospodarstvu več škodovali kot koristili.«<note place="foot"
                        xml:id="ftn103" n="102">»Upniki za svoje pravice,« <hi rend="italic"
                            >Slovenski narod</hi>, 23. 3. 1927, 3.</note></p>
                <p>Pri razpravi o (ne)uvedbi prisilne poravnave so sodelovala jugoslovanska
                    gospodarska združenja z JDZU-jem ter zagrebško trgovsko in obrtno zbornico na
                    čelu, »ki že dolgo forsirata diskusijo o tem problemu«,<note place="foot"
                        xml:id="ftn104" n="103">»Vprašanje prisilne poravnave,« <hi rend="italic"
                            >Slovenec</hi>, 3. 9. 1926, 7.</note> svoje mnenje pa je izrazilo tudi
                    dunajsko upniško društvo. Njegovi predstavniki so močno lobirali za ponovno
                    uvedbo poravnave. Med drugim so v zagrebškem časopisu <hi rend="italic"
                        >Morgenblatt</hi> objavili obširen prispevek o tem vprašanju<note
                        place="foot" xml:id="ftn105" n="104">»Prisilna poravnava,« <hi rend="italic"
                            >Slovenec</hi>, 7. 4. 1927, 7.</note> in leta 1926 posredovali pri
                    ministru za trgovino dr. Ivanu Krajaču,<note place="foot" xml:id="ftn106"
                        n="105">»Za ponovno uvedbo prisilne poravnave izven konkurza,« <hi
                            rend="italic">Slovenec</hi>, 13. 8. 1926, 7.</note> ki je sicer prej bil
                    podpornik ukinitve poravnave in je bil menda odgovoren za njeno ukinitev po vsej
                    državi, ne le v Srbiji, kot je bilo sprva predvideno.<note place="foot"
                        xml:id="ftn107" n="106">»K vprašanju prisilne poravnave,« <hi rend="italic"
                            >Slovenec</hi>, 10. 9. 1926, 7.</note> Minister je kasneje trdil, da
                    želi poravnavo znova uvesti, a mu je namero preprečila beograjska trgovinska
                    zbornica, ki je verjela, da je treba pred uvedbo prisilne poravnave sprejeti
                    enoten stečajni zakon.<note place="foot" xml:id="ftn108" n="107">»Prisilna
                        poravnava izven konkurza,« <hi rend="italic">Slovenec</hi>, 16. 3. 1927,
                        7.</note> Slovenski tisk je prav tako poročal, da so se poskusi ponovne
                    uvedbe zakonskih načrtov »razbili na trdovratnem odporu beograjskih gospodarskih
                    krogov«, ki so ga omehčali šele gospodarska kriza sredi dvajsetih let in
                    posledični stečaji starih, uglednih srbskih podjetij.<note place="foot"
                        xml:id="ftn109" n="108">»Gospodarski krogi in vprašanje prisilne poravnave
                        izven konkurza,« <hi rend="italic">Jutro</hi>, 10. 8. 1929, 5.</note></p>
                <p>Problem stečajnega zakona je bil v obdobju burnih razprav o prisilni poravnavi v
                    ozadju, a vendarle ves čas prisoten. Člani JDZU-ja so menili, da je poenotenje
                    jugoslovanskih stečajnih zakonov pravno zahtevnejša in mučnejša naloga od
                    ureditve poravnalnega zakona, zaradi česar se je treba vprašanja poravnav lotiti
                    pred stečaji,<note place="foot" xml:id="ftn110" n="109">»Za ali proti prisilni
                        poravnavi,« <hi rend="italic">Jutro</hi>, 14. 10. 1927, 5.</note> kljub temu
                    pa so leta 1927 zapisali: »Devet let je minilo, ne da bi bil sprejet vsaj eden
                    od mnogih za gospodarstvo prepotrebnih zakonov. V prvi vrsti kot vir velikega
                    zla ponovno omenjamo naše zastarele stečajne zakone – še vedno jih imamo, hvala
                    bogu, pet –, saj njihov dolgotrajen postopek omogoča kopičenje stroškov stečaja,
                    ki uničujejo terjatve upnikov. In res, danes smo prišli tako daleč, da se upnik
                    bolj boji stečaja kot dolžnik; ni nenavadno, da dolžnik upniku grozi s stečajem,
                    če ne sprejme njegove ponudbe za poravnavo, kot si jo je zamislil, medtem ko bi
                    stečaj za dolžnika pomenil njegov moralni in materialni propad.«<note
                        place="foot" xml:id="ftn111" n="110">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1927</hi>, 4.</note> Člani JDZU-ja so v Beograd
                    pošiljali resolucije, v katerih so pozivali k spremembi stečajnih odredb, ki so
                    po njihovem mnenju prinašale zgolj ekonomsko uničenje dolžnika in hkrati propad
                    upniških terjatev. Kot začasno rešitev so bili pripravljeni sprejeti razširitev
                    srbskega stečajnega zakona (srb. <hi rend="italic">Zakonik o stecišnom
                        postupku</hi>) iz leta 1861 na celo državo, ker je zakon, četudi zastarel,
                    dovoljeval razmeroma hiter in poceni postopek.<note place="foot" xml:id="ftn112"
                        n="111">»Upniki za svoje pravice,« <hi rend="italic">Slovenski narod</hi>,
                        23. 3. 1927, 3. »Društvo za zaščito upnikov v Zagrebu in enoten moderen
                        konkurzni zakon,« <hi rend="italic">Jutro</hi>, 23. 3. 1927, 5.</note></p>
                <p>Konec dvajsetih let so beograjska ministrstva vendarle sklenila, da bodo uredila
                    problematično stanje. Upravni odbor JDZU-ja je na začetku leta 1927 iz
                    prestolnice prejel osnutke stečajnega zakona in zakona o prisilni poravnavi.
                    Vodstvo društva ju je pregledalo in komentiralo. V odzivu so med drugim
                    zahtevali krajši izplačilni rok pri poravnavi, poravnalni upravitelj bi moral
                    biti po njihovem mnenju trgovec in ne odvetnik, prav tako pa bi se morala
                    omejiti višina upraviteljevih stroškov. DIV je bil še ostrejši in je uvedbo
                    poravnave zavračal. Ker so se člani zavedali, da to ni realistična rešitev, so
                    namesto tega zahtevali, da se poravnava dovoli le tistemu dolžniku, ki je
                    insolventen postal zaradi nesreče ali bolezni; vsem ostalim, ki so se zadolžili
                    zaradi lahkomiselnosti, slabega poslovanja ali goljufije, poravnava ne bi smela
                    biti dovoljena.<note place="foot" xml:id="ftn113" n="112">»Upniki in načrt
                        zakona o prisilni poravnavi,« <hi rend="italic">Jutro</hi>, 6. 10. 1927, 5.
                        »Anketa zbornice za trgovino, obrt in industrijo,« <hi rend="italic">Narodni
                            dnevnik</hi>, 9. 10. 1927, 2.</note> Pri načrtu stečajnega zakona je
                    JDZU ocenil, da gre v dobršni meri za kopijo avstrijskega stečajnega zakona iz
                    leta 1914, ki pa ni prevzel nekaterih njegovih koristnih lastnosti, kot sta
                    trgovski stečaj kot poseben postopek poleg rednega in skrajšanega ter t. i.
                    predstečajni postopek, katerega namen je bil uvedba nadzora nad dolžnikovim
                    premoženjem še pred formalno uvedbo stečaja, da ne bi bili oškodovani upniki.
                    Društvo je ostro nastopilo proti paragrafu, ki je izvolitev v upniški odbor (tj.
                    telo v stečajnem postopku, ki je zastopalo upniške interese) dovoljeval zgolj
                    upnikom, ki stanujejo v kraju, kjer je sedež sodišča, češ da gre za »flagrantno
                    kršitev avtonomije upnikov«. Prav tako so se zavzeli za dokončno zakonsko
                    definiranje tarife, ki jo je za svoje delo prejel stečajni upravitelj.<note
                        place="foot" xml:id="ftn114" n="113">»Načrt novega konkurznega zakona,« <hi
                            rend="italic">Jutro</hi>, 27. 5. 1928, 6.</note> DIV se je zavzel, da se
                    mu tudi zakonsko dovoli poizvedovati o dolžnikovem premoženjskem stanju,
                    zavarovanjih ipd.<note place="foot" xml:id="ftn115" n="114">»Občni zbor Društva
                        industrijcev in veletrgovcev,« <hi rend="italic">Jutro</hi>, 15. 5. 1930,
                        7.</note></p>
                <p>Zakonodajalec je sprejel veliko pripomb, ki so jih podali v društvih, in sestavil
                    zakona, ki sta po oceni sodobnikov presegala svoje predhodnike.<note
                        place="foot" xml:id="ftn116" n="115">»Vsebina zakonskega načrta o prisilni
                        poravnavi,« <hi rend="italic">Jutro</hi>, 5. 10. 1929, 5.</note> Po
                    nestrpnem čakanju in dodatnih dopisih in telegramih s pozivi k hitremu sprejemu
                    zakonov, ki so jih upniška društva pošiljala v Beograd,<note place="foot"
                        xml:id="ftn117" n="116">»Jugoslovensko društvo za zaščito upnikov zahteva
                        nov konkurzni zakon in zakon o prisilni poravnavi,« <hi rend="italic"
                            >Jutro</hi>, 18. 5. 1929, 5. »Potreba modernega konkurznega zakona in
                        zakona o prisilni poravnavi izven konkurza,« <hi rend="italic">Jutro</hi>,
                        5. 7. 1929, 5.</note> sta bila zakona sprejeta 22. novembra 1929, 1. maja
                    naslednje leto pa sta stopila v veljavo. V zagrebškem društvu so ocenjevali, da
                    bo nov stečajni zakon prinesel izboljšanje gospodarskega stanja in da so njihovi
                    komentarji pomembno pripomogli k boljši zaščiti, ki jo zakon nudi upnikom:
                    »Narejen je bil velik korak na poti urejanja našega gospodarskega stanja in
                    izpolnjene so bile dolgoletne želje vseh gospodarstvenikov. Oba zakona sta
                    povsem moderna, za vzor so jima služili sodobni zakoni drugih držav. Omogočajo
                    hiter in poceni postopek, kar je bila rana vseh naših prejšnjih stečajnih
                        zakonov.«<note place="foot" xml:id="ftn118" n="117"><hi rend="italic">Izvještaj Jugoslavenskog društva za zaštitu
                            vjerovnika u Zagrebu za godinu 1929 (podnesen glavnoj</hi>
                        <hi rend="italic">skupštini dne 16. aprila 1930)</hi> ([Zagreb: JDZU,
                        1930]), 3.</note> V društvu so bili posebej zadovoljni, da je bila
                    kodificirana ureditev nagrad, ki so jih prejemali stečajni in poravnalni
                    upravitelji, saj so si v preteklosti pogosto vzeli velik kos iz stečajne mase,
                    seveda na račun upnikov.<note place="foot" xml:id="ftn119" n="118">Ibid.,
                        4.</note> Ob sprejemu zakonov je JDZU, morda edinkrat v svoji zgodovini, v
                    prihodnost zrl optimistično: »V splošnem lahko rečemo, da se gospodarsko stanje
                    počasi ureja; res ni izključena možnost močnejših pretresov, še več, ne smejo
                    nas presenetiti, nikakor pa ne morejo imeti značaja kakšne močnejše krize.«<note
                        place="foot" xml:id="ftn120" n="119">
                        <hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1928</hi> ([Zagreb: JDZU, 1929]), 5.</note> Ocena bi
                    bila težko bolj zgrešena, saj se je novo desetletje pričelo z najhujšo
                    gospodarsko krizo v stoletju.</p>
                <p>Po newyorškem borznem zlomu se je kriza z zamikom razširila tudi v Evropo<note
                        place="foot" xml:id="ftn121" n="120">O
                        evropskih posledicah krize gl. npr. Ivan Berend, <hi rend="italic"
                            >Gospodarska zgodovina Evrope v 20. stoletju</hi> (Ljubljana: Založba
                        ZRC, ZRC SAZU in Modrijan, 2013), 76–85.</note> in leta 1930 dosegla
                    Jugoslavijo. Najprej se je pokazala v kmetijstvu, saj je izvoz pridelkov padel,
                    s tem pa tudi cene in kupna moč kmetov. Razširila se je v bančništvo in
                    industrijo, dokler ni propadla vrsta manjših obratov. Krč v trgovini je prinesel
                    splošen gospodarski zastoj, ki je za več let omrtvil svetovno in z njim
                    jugoslovansko gospodarstvo.<note place="foot" xml:id="ftn122" n="121">Za pregled poteka in posledic gospodarske
                        krize na Slovenskem gl. Lazarevič, <hi rend="italic">Kmečki dolgovi</hi>,
                        41–48. Lazarević in Prinčič, <hi rend="italic">Zgodovina slovenskega
                            bančništva</hi>, 51–53. Žarko Lazarević, »Velika gospodarska kriza in
                        Slovenci,« v: Metka Kastelic, ur., <hi rend="italic">Pogled v zgodovino
                            slovenskega podjetništva </hi>(Vrhnika: Razum, 1998), 121–38. France
                        Kresal, »Gospodarska kriza 1929–1933,« v: Neven Borak in Žarko Lazarević,
                        ur., <hi rend="italic">Gospodarske krize in Slovenci</hi> (Ljubljana:
                        Inštitut za novejšo zgodovino in Zveza ekonomistov Slovenije, 1999), 84–94.
                        Žarko Lazarević, <hi rend="italic">Plasti prostora in časa: iz gospodarske
                            zgodovine Slovenije prve polovice 20. stoletja</hi> (Ljubljana: Inštitut
                        za novejšo zgodovino, 2009), 252–61.</note> Zaradi omejenega odobravanja
                    kreditov, slabe kupne moči prebivalstva in varčevanja se je začasno zmanjšalo
                    število stečajev, tako da se je obseg dela skrčil tudi v upniških društvih.
                    »Gospodarska kriza brez primere, ki vlada po vsem svetu, se v zadnjem letu kljub
                    ogromnim prizadevanjem odločujočih dejavnikov vseh narodov ne umiri,« je JDZU
                    ocenil spomladi 1931. »Poleg tega se še stopnjuje in nihče ne ve, kako dolgo bo
                    trajala in kako se bo končala. Na vseh področjih človeškega življenja je
                    ravnotežje porušeno in ves svet je izpostavljen pretresom.«<note place="foot"
                        xml:id="ftn123" n="122"><hi rend="italic"
                            >Izvještaj Jugoslavenskog društva za zaštitu vjerovnika u Zagrebu za
                            godinu 1931. Podnesen Glavnoj skupštini dne 30. aprila 1931
                        </hi>[pravilno 1932] ([Zagreb: JDZU, 1932]), 3.</note> Društvo je v kriznem
                    času skoraj doživelo usodo nemškega združenja, saj mu je grozil deficit.<note
                        place="foot" xml:id="ftn124" n="123">HR-DAZG-760, š. 1, zapisnik
                        predsedniškega odbora, 12. 5. 1934.</note></p>
                <p>JDZU je med gospodarsko krizo največ energije vlagal v boj proti zakonu o zaščiti
                    kmetov, ki je bil sprejet aprila 1932 z namenom zaščite zadolženih kmetov pred
                    nadaljnjim obubožanjem.<note place="foot" xml:id="ftn125" n="124">Lazarevič, <hi
                            rend="italic">Kmečki dolgovi na Slovenskem</hi>, 127–29.</note> Po
                    navedbi Metoda Mikuža so bili slovenski kmetje najbolj zadolženi v državi, saj
                    je dobrih 55.000 kmetov skupaj dolgovalo 1,12 milijarde dinarjev.<note
                        place="foot" xml:id="ftn126" n="125">Metod Mikuž, <hi rend="italic">Oris
                            zgodovine Slovencev v stari Jugoslaviji 1917–1941</hi> (Ljubljana:
                        Mladinska knjiga, 1965), 397.</note> Ker so bili kmečki prihranki
                    zamrznjeni, upniki niso mogli priti do svojih terjatev, obenem pa so brez vira
                    dohodkov ostali podeželski trgovci, kar je bilo za upniška društva
                    nesprejemljivo. Po oceni JDZU-ja je zakon uničil še tisti kredit, ki je do
                    takrat krožil na trgu, saj je upnike dokončno obsodil na milost in nemilost
                    dolžnikov, med katerimi so se znašli številni goljufi in špekulanti, ki so
                    upali, da se bo moratorij v nedogled podaljševal: »Gospodarstvenik, ki v zadnjih
                    11 mesecih ni našel možnosti, da svoje razmere uredi, odnosno da se s svojimi
                    upniki poravna, gotovo nima iskrene želje ohraniti si pridobljeno zaupanje tudi
                    nadalje, ampak skuša na neupravičen način izogniti se svojim obvezam.«<note
                        place="foot" xml:id="ftn127" n="126">»Proti novim moratornim ukrepom,« <hi
                            rend="italic">Jutro</hi>, 25. 1. 1934, 5.</note> Skupaj z drugimi
                    jugoslovanskimi gospodarskimi združenji je JDZU na zborovanjih vztrajal pri
                    načelu, »da je treba prevzete obveznosti tudi izpolniti«,<note place="foot"
                        xml:id="ftn128" n="127">»Proti novim zaščitnim odredbam,« <hi rend="italic"
                            >Trgovski list</hi>, 25. 1. 1934, 1.</note> in zahteval takojšnjo
                    ukinitev zakona, a nejevolji navkljub se niso odločili, da bodo protestirali pri
                    vladi, saj so resignirano menili, da ne bi dosegli ničesar.<note place="foot"
                        xml:id="ftn129" n="128">HR-DAZG-760, š. 2, zapisnik seje predsedniškega
                        odbora, 27. 4. 1933.</note> Tudi DIV je odločno vztrajal, da je zakon
                    »največja nesreča ne le za društvo, temveč za splošno gospodarstvo«.<note
                        place="foot" xml:id="ftn130" n="129">»Revija dela naših industrijcev,« <hi
                            rend="italic">Jutro</hi>, 8. 7. 1932, 5. Gl. tudi »Velik porast
                        konkurzov in prisilnih poravnav,« <hi rend="italic">Slovenski narod</hi>, 7.
                        7. 1932, 1. Sunčič, <hi rend="italic">Zgodovina podjetništva na
                            Slovenskem</hi>, 204.</note></p>
                <p>Ne glede na bolj pereče probleme je JDZU tudi med gospodarsko krizo še vedno
                    izražal nezadovoljstvo nad novima zakonoma o stečajih in prisilnih poravnavah,
                    saj je bilo mnenje, da rasti števila insolvenc ne povzroča le kriza, temveč tudi
                    ali predvsem neprimerna zakonodaja, močno zakoreninjeno: »Kdor pozna naše
                    gospodarske prilike in zlasti kdor zasleduje način izvrševanja trgovskih
                    obveznosti, ve, da se prisilne poravnave ne množijo samo zaradi splošnih
                    neprilik, ampak tudi zato, ker nudi zakon o prisilni poravnavi kljub različnim
                    kartelom brezvestnim dolžnikom še vse preveč prilike za izkoriščanje
                        upnikov.«<note place="foot" xml:id="ftn131" n="130">»Zloraba ugodnosti po zakonu o prisilni poravnavi,« <hi
                            rend="italic">Jutro</hi>, 27. 2. 1931, 5. Gl. tudi »Zlorabljanje
                        ugodnosti, ki jih nudi zakon o prisilni poravnavi izven konkurza,« <hi
                            rend="italic">Slovenec</hi>, 27. 2. 1931, 7.</note> Kljub začetni
                    naklonjenosti je praksa pokazala, da zakona še zdaleč nista popolna in da nista
                    zamašila vseh pravnih vrzeli svojih predhodnikov. Zakon o prisilni poravnavi so
                    po oceni JDZU-ja ponovno izkoristili številni dolžniki, ki so razglasili lažno
                    insolvenco in se z odplačilom majhnega dela terjatev izmaknili poštenemu
                    poplačilu dolgov. Tudi Stane Vidmar je o zakonu menil, da je »uničil veliko
                    število podjetij in skoro vsem prinesel velike izgube, pa brez prave koristi za
                    tiste, katerim je bil namenjen«.<note place="foot" xml:id="ftn132" n="131">»Zbor
                        Društva industrijcev in veletrgovcev za dvig poslovne morale,« <hi
                            rend="italic">Jutro</hi>, 26. 2. 1933, 10.</note> DIV je skrbela tudi
                    rast števila insolvenc, po katerih je bila »dravska banovina na tretjem mestu v
                    državi; le po številu prebivalstva znatno večja dunavska in savska banovina
                    beležita večje število insolvenc«. Društvo je menilo, da je stanje »nevzdržno«
                    in da je nujno, »da se ta bolezen zatre«.<note place="foot" xml:id="ftn133"
                        n="132">»Občni zbor Ljubljanske borze,« <hi rend="italic">Jutro</hi>, 29. 5.
                        1931, 5.</note> Zahteve upniških društev po spremembah, ki so jih na
                    konferencah in zborovanjih sprejemali vse do konca tridesetih let, so bile
                    posledično skoraj enake tistim iz druge polovice dvajsetih let;<note
                        place="foot" xml:id="ftn134" n="133">Prim. npr. »Za revizijo zakona o
                        prisilni poravnavi izven konkurza,« <hi rend="italic">Trgovski list</hi>,
                        23. 7. 1932, 1. »Zahteve slovenskega trgovstva,« <hi rend="italic">Trgovski
                            list</hi>, 20. 8. 1932, 1.</note> med njimi se je ponovno pojavil tudi
                    predlog, da se zakon o prisilni poravnavi ukine. Vidmar je glasno kritiko
                    poravnalnega zakona podal na tretjem kongresu trgovcev Kraljevine Jugoslavije,
                    ki je junija 1938 potekal v unionski dvorani v Ljubljani: »Ta zakon je bil izdan
                    v dobi prosperitete, stabilnosti cen, dobrih pogojev dela in valutnih razmer, pa
                    tudi danes ne ustreza več svojemu namenu. Tudi ne nudi dovolj varnosti, da se
                    njegovi predpisi ne bi izigravali. Zato je potrebno, da se ta zakon dopolni in
                    izpremeni s predpisi, ki bodo v skladu z izkušnjami zadnjih let ter ustrezali
                    ukrepom, ki jih diktira praksa. Predvsem naj bo <hi rend="italic">postopanje
                        ceneno, smotreno in hitro</hi>, da bo čim bolj izpolnilo svoj namen.«<note
                        place="foot" xml:id="ftn135" n="134"><hi
                            rend="italic">III. kongres trgovcev Kraljevine Jugoslavije v Ljubljani,
                            dne 11. in 12. junija 1938</hi> (Ljubljana: s. n., s. d.),
                    37.</note></p>
                <p>Enako stališče je imel JDZU o novem stečajnem zakonu, ki bi lahko po (temeljito
                    revidirani) oceni društva prinesel veliko škodo. Društvo je menilo, da ni bilo
                    zadovoljivo razrešeno niti vprašanje tarife upravitelja stečajne mase, ki bi
                    morala upoštevati množico dejavnikov, od dosežene stečajne kvote do kraja
                    bivališča upravitelja, vendar jih novi zakon ni niti z besedo omenil.<note
                        place="foot" xml:id="ftn136" n="135">HR-DAZG-760, š. 2, predlog za tarifo
                        upravitelja stečajne mase in prisilne poravnave, 11. 2. 1930.</note> Tudi
                    DIV je leta 1931 ugotavljal, da imata nova zakona slab vpliv na Dravsko
                    banovino, saj se je delež insolvenc v banovini glede na celotno državo po 1.
                    maju 1930 podvojil.<note place="foot" xml:id="ftn137" n="136">»Nevarno
                        naraščanje poravnav,« <hi rend="italic">Jutro</hi>, 9. 6. 1931, 2.</note>
                    Kljub novim in novim pozivom sta zakona ostala v veljavi do druge svetovne
                    vojne.</p>
            </div>
            <div>
                <head>Zaključek</head>
                <p>Po umiritvi kriznih razmer ter stabilizaciji gospodarskega stanja sredi
                    tridesetih let je sledilo obdobje postopne, vendar počasne rasti, ki vse do
                    druge svetovne vojne ni dosegla predkrizne ravni.<note place="foot"
                        xml:id="ftn138" n="137">Lazarević in Prinčič, <hi rend="italic">Zgodovina
                            slovenskega bančništva</hi>, 58–59.</note> JDZU je kriza krepko omajala
                    in iz nje je izšel precej šibkejši, kot je bil pred letom 1929, kar je veljalo
                    tudi za hrvaško gospodarstvo v celoti, ki je postalo v bistveno večji meri
                    odvisno od beograjskih odločitev.<note place="foot" xml:id="ftn139" n="138">Ivo
                        Goldstein, <hi rend="italic">Hrvaška zgodovina</hi> (Ljubljana: Slovenska
                        matica, 2008), 198.</note> Društvene aktivnosti so se skrčile in vpliv
                    društva je upadel. DIV je po drugi strani v tem času postal bolj aktiven in
                    samozavesten zaradi agilnosti predsednika Vidmarja, ki je na vsakoletnih občnih
                    zborih v obširnih govorih analiziral ter kritiziral gospodarsko stanje (njegova
                    priljubljena tema je postala prevelika preobremenitev Dravske banovine z davki
                    in dajatvami).<note place="foot" xml:id="ftn140" n="139">»Znaki nesigurnosti in
                        nastopajočih gospodarskih motenj,« <hi rend="italic">Jutro</hi>, 30. 3.
                        1939, 4. Sunčič, <hi rend="italic">Zgodovina podjetništva na
                        Slovenskem</hi>, 203.</note> Ambicije DIV-a so se povečale, tako da društvo
                    ni le pomagalo svojim članom pri izterjevanju dolgov in insolvenčnih postopkih,
                    temveč je preraslo v vokalnega kritika jugoslovanske gospodarske politike.
                    Vidmar je zahteval, da oblast prisluhne njihovim predlogom, češ da temeljijo na
                    dolgoletnih praktičnih izkušnjah društvenih članov. Zaradi Vidmarjevega do
                    oblasti še posebej kritičnega govora je bila leta 1937 celo zaplenjena ena od
                    številk <hi rend="italic">Trgovskega lista</hi>, ki je govor ponatisnil.<note
                        place="foot" xml:id="ftn141" n="140">Mikuž, <hi rend="italic">Oris zgodovine
                            Slovencev</hi>, 456.</note> Vidmarjev besednjak je skozi trideseta leta
                    postajal vse bolj militanten, kar je bila morda posledica njegovega hkratnega
                    političnega delovanja v vodstvu Zveze bojevnikov Jugoslavije, kjer so mu
                    nasprotniki očitali lakomnost po oblasti.<note place="foot" xml:id="ftn142"
                        n="141">Ibid., 427–32.</note> Trdil je, da morajo člani upniških društev
                    postati »vse bolj ofenzivni in da bodo ofenzivne tudi naše organizacije, ker je
                    še vedno ofenziva najboljša obramba«,<note place="foot" xml:id="ftn143" n="142"
                        >»Zborovanje slovenskega trgovstva,« <hi rend="italic">Trgovski list</hi>,
                        20. 9. 1932, 2.</note> nazadnje pa je predlagal, da se morajo pošteni
                    trgovci in upniki povezati v »eno falango« oziroma v »gibanje za čiščenje
                    nezdravega okolja, da pride nova doba etičnih načel in socialne pravice«, tudi
                    če bodo padle žrtve.<note place="foot" xml:id="ftn144" n="143">HR-DAZG-760, š.
                        1, zapisnik glavne skupščine, 27. 3. 1934.</note> Ne glede na tako retoriko
                    sta tako DIV kot JDZU konec tridesetih let vse pogosteje in vse bolj zaskrbljeno
                    omenjala »napeto ozračje nad našo zmrcvarjeno Evropo«<note place="foot"
                        xml:id="ftn145" n="144">»Križev pot našega gospodarstva,« <hi rend="italic"
                            >Trgovski list</hi>, 21. 4. 1936, 1.</note> ter uničujoč vpliv, ki ga je
                    izbruh vojne imel na gospodarstvo.</p>
                <p>JDZU in DIV sta delovala tudi med vojno, čeprav v skrajno reducirani obliki. DIV
                    je svoj zadnji občni zbor organiziral ravno na dan vojaškega udara, 27. marca
                        1941,<note place="foot" xml:id="ftn146" n="145">»Občni zbor Društva
                        industrijcev in veletrgovcev,« <hi rend="italic">Slovenec</hi>, 28. 3. 1941,
                        9.</note> in deloval še najmanj nekaj mesecev kasneje, ko so društveni
                    predstavniki čestitali Vidmarju ob 50. rojstnem dnevu,<note place="foot"
                        xml:id="ftn147" n="146">»Lepa počastitev Staneta Vidmarja,« <hi
                            rend="italic">Trgovski list</hi>, 30. 9. 1941, 2.</note> ni pa znano,
                    kdaj in kako je društvo ugasnilo. JDZU se je moral ob začetku vojne preimenovati
                    v Hrvaško društvo upnikov Zagreb (hrv. <hi rend="italic">Hrvatsko društvo
                        vjerovnika Zagreb</hi>) in se preseliti na nov naslov. Iz članstva so morali
                    izbrisati vsa podjetja, ki so jih vodili nearijci, sicer bi ustaška vlada
                    društvu prepovedala delovanje. Novih članov niso mogli sprejemati, prečiščeno
                    članstvo pa je bilo tako skromno, da ni bilo dovolj članov niti za funkcije v
                    upravnem odboru.<note place="foot" xml:id="ftn148" n="147">HR-DAZG-760, š. 3,
                        poročilo o delu društva, s. d. [1945].</note> Julija 1945 se je društvo
                    ponovno registriralo pri novi oblasti, iz prijave pa je razvidno, da sta bila
                    med skromnimi 37 člani v letu 1944 tudi dve slovenski podjetji, ljubljanski
                    Eifler in mariborska tovarna mila Zlatorog.<note place="foot" xml:id="ftn149"
                        n="148">HR-DAZG-760, š. 3, dopis mestnemu ljudskemu odboru za mesto Zagreb,
                        17. 7. 1945.</note> Društvo je obstajalo do leta 1946, ko je bilo dokončno
                    ukinjeno.</p>
                <p>JDZU in DIV sta imela na gospodarsko življenje medvojne kraljevine, pa tudi na
                    slovenski gospodarski prostor, nezanemarljiv vpliv. Časopisje je natančno
                    poročalo o njunih mnenjih, odločitvah in pobudah ter upoštevalo njunih
                    statistične podatke, njun glas pa se je slišal tudi v Beogradu, le da je bil
                    upoštevan v manjši meri. Društvi sta bili pri svojem neomajnem, trmastem
                    vztrajanju pri zaščiti interesov upnikov nedvomno zahteven sogovornik številnih
                    političnih in gospodarskih organov v državi, zaradi česar sta si nakopali tudi
                    nasprotnike. Četudi so bila vsa jugoslovanska upniška društva razmeroma kratkega
                    veka, je njihovo delovanje predstavljalo pomemben korak v slovenski ter
                    jugoslovanski gospodarski zgodovini, saj je šlo za prvo udejanjenje pojava
                    upniških društev v tem prostoru, ki v obliki moderniziranih društev obstaja še
                    danes.</p>
            </div>

        </body>
        <back>
            <div type="bibliography">
                <head>Viri in literatura</head>
                <list>
                    <head>Arhivski viri</head>
                    <item>HR-HDA – Hrvatski državni arhiv, Zagreb:<list>
                            <item>HR-HDA-1353, Građanske stranke i društva, inv. št. 3764,
                                Jugoslavensko društvo za zaštitu vjerovnika, pravila i rad. </item>
                        </list></item>
                    <item>HR-DAZG – Državni arhiv u Zagrebu:<list>
                            <item>HR-DAZG-760, Društvo za zaštitu vjerovnika. </item>
                        </list></item>
                </list>
                <listBibl>
                    <head>Časopisni viri</head>
                    <bibl><hi rend="italic">Delavska politika</hi>, 1938.</bibl>
                    <bibl><hi rend="italic">Domoljub</hi>, 1930.</bibl>
                    <bibl><hi rend="italic">Glas delavca</hi>, 1938.</bibl>
                    <bibl><hi rend="italic">Jugoslovan</hi>, 1931.</bibl>
                    <bibl><hi rend="italic">Jutro</hi>, 1924, 1925, 1927–1934, 1939, 1940.</bibl>
                    <bibl><hi rend="italic">Mali trgovec</hi>, 1930.</bibl>
                    <bibl><hi rend="italic">Mariborski večernik Jutra</hi>, 1929.</bibl>
                    <bibl><hi rend="italic">Narodni dnevnik</hi>, 1927.</bibl>
                    <bibl><hi rend="italic">Narodni gospodar</hi>, 1932.</bibl>
                    <bibl><hi rend="italic">Obrtni vestnik</hi>, 1925.</bibl>
                    <bibl><hi rend="italic">Povjerljivi izvještaj</hi>, 1926.</bibl>
                    <bibl><hi rend="italic">Slovenec</hi>, 1926, 1927, 1931, 1932, 1938,
                        1941.</bibl>
                    <bibl><hi rend="italic">Slovenski narod</hi>, 1925, 1927, 1932.</bibl>
                    <bibl><hi rend="italic">Trgovski list</hi>, 1924, 1925, 1927, 1930–1936,
                        1941.</bibl>
                </listBibl>
                <listBibl>
                    <head>Literatura</head>
                    <bibl><hi rend="italic">III. kongres trgovcev Kraljevine Jugoslavije v
                            Ljubljani, dne 11. in 12. junija 1938</hi>. Ljubljana: s.n., s.d.</bibl>
                    <bibl>Berend, Ivan. <hi rend="italic">Gospodarska zgodovina Evrope v 20.
                            stoletju</hi>. Ljubljana: Založba ZRC, ZRC SAZU in Modrijan,
                        2013.</bibl>
                    <bibl>Bilandžić, Dušan. <hi rend="italic">Hrvatska moderna povijest</hi>.
                        Zagreb: Golden marketing, 1999.</bibl>
                    <bibl>Goldstein, Ivo. <hi rend="italic">Hrvaška zgodovina</hi>. Ljubljana:
                        Slovenska matica, 2008.</bibl>
                    <bibl>Goršić, Franja. <hi rend="italic">Komentar stečajnog zakona, zakona o
                            prinudnom poravnanju van stečaja, zakona o uvođenju u život oba zakona,
                            i zakona o pobijanju pravnih dela izvan stečaja</hi>. Beograd: Izdavačko
                        i knjižarsko preduzeće Geca Kon A. D., 1934. </bibl>
                    <bibl>Kobe-Arzenšek, Katarina. »Oris Vidmarjeve tovarne dežnikov in nogavic v
                        Ljubljani.« <hi rend="italic">Kronika</hi> 20, št. 1 (1972): 27–33.</bibl>
                    <bibl>Kolar-Dimitrijević, Mira. »O osnutku i radu Zagrebačke burze do 1945.
                        godine.« <hi rend="italic">Radovi</hi> 28 (1995): 190–211.</bibl>
                    <bibl>Kresal, France. »Gospodarska kriza 1929–1933.« V: Neven Borak in Žarko
                        Lazarević, ur. <hi rend="italic">Gospodarske krize in Slovenci</hi>, 77–95.
                        Ljubljana: Inštitut za novejšo zgodovino in Zveza ekonomistov Slovenije,
                        1999.</bibl>
                    <bibl>Lazarevič, Žarko. <hi rend="italic">Kmečki dolgovi na Slovenskem</hi>.
                        Ljubljana: Znanstveno in publicistično središče, 1994.</bibl>
                    <bibl>Lazarević, Žarko. <hi rend="italic">Plasti prostora in časa: iz
                            gospodarske zgodovine Slovenije prve polovice 20. stoletja</hi>.
                        Ljubljana: Inštitut za novejšo zgodovino, 2009.</bibl>
                    <bibl>Lazarević, Žarko. »Velika gospodarska kriza in Slovenci.« V: Metka
                        Kastelic, ur. <hi rend="italic">Pogled v zgodovino slovenskega
                            podjetništva</hi>, 121–38. Vrhnika: Razum, 1998.</bibl>
                    <bibl>Lazarević, Žarko in Jože Prinčič. <hi rend="italic">Zgodovina slovenskega
                            bančništva</hi>. Ljubljana: Združenje bank Slovenije, 2000.</bibl>
                    <bibl>Mikuž, Metod. <hi rend="italic">Oris zgodovine Slovencev v stari
                            Jugoslaviji 1917–1941</hi>. Ljubljana: Mladinska knjiga, 1965.</bibl>
                    <bibl>Mitrović, Velizar J. <hi rend="italic">Stečajno pravo s naročitim osvrtom
                            na srpsko zakonodavstvo</hi>. Beograd: Državna štamparija Kraljevine
                        Srba, Hrvata i Slovenaca, 1926.</bibl>
                    <bibl>Ogrizek, Emica. <hi rend="italic">Stečaji in prisilne poravnave izven
                            stečaja v gradivu Okrožnega sodišča Maribor 1898–1941</hi>. Maribor:
                        Pokrajinski arhiv, 2008.</bibl>
                    <bibl>Počivavšek, Marija. <hi rend="italic">En gros &amp; en detail: trgovina v
                            Sloveniji do druge svetovne vojne: trendi, strukture, prakse</hi>.
                        Celje: Zgodovinsko društvo, 2012.</bibl>
                    <bibl>Radojičić, Spasoje. <hi rend="italic">Prinudno poravnanje u stečaju</hi>.
                        Beograd: G. Kon, 1923.</bibl>
                    <bibl>Sunčič, Mitja. »Zgodovina podjetništva na Slovenskem od
                        srede 19. stoletja do druge svetovne vojne.« Doktorska disertacija.
                        Ljubljana: Filozofska fakulteta, 2011.</bibl>
                </listBibl>
                <listBibl>
                    <head>Tiskani viri</head>
                    <bibl><hi rend="italic">Izvještaj Jugoslavenskog društva za zaštitu vjerovnika u
                            Zagrebu, za godinu 1926</hi>. Zagreb: JDZU, 1927.</bibl>
                    <bibl><hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1927</hi>. Zagreb: JDZU, 1928. </bibl>
                    <bibl><hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1928</hi>. Zagreb: JDZU, 1929.</bibl>
                    <bibl><hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1929 (podnesen glavnoj skupštini dne 16. aprila
                            1930)</hi>. Zagreb: JDZU, 1930.</bibl>
                    <bibl><hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1931. Podnesen Glavnoj skupštini dne 30. aprila 1931
                        </hi>[pravilno 1932]. Zagreb: JDZU, 1932.</bibl>
                    <bibl><hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1932, podnesen Glavnoj skupštini dne 31. marta
                            1933</hi>. Zagreb: JDZU, 1933.</bibl>
                    <bibl><hi rend="italic">Izvještaj Jugoslavenskog društva za zaštitu vjerovnika u
                            Zagrebu za godinu 1933, podnesen Glavnoj skupštini dne 27. marta
                            1934</hi>. Zagreb: JDZU, 1934.</bibl>
                    <bibl><hi rend="italic">Pravila 'Društva industrijcev in veletrgovcev'</hi>.
                        Ljubljana: [DIV], s. d. </bibl>
                    <bibl><hi rend="italic">Statuten des Budapester Gläubiger Schutz-Vereines</hi>.
                        Budapest: Kálmán M. Èstársa, 1899.</bibl>
                    <bibl><hi rend="italic">Statuten des Creditoren-Verein zum Schutze der
                            Forderungen bei Insolvenzen. Gegründet im Jahre 1870</hi>. Wien: s. n.,
                        1900. </bibl>
                    <bibl><hi rend="italic">Zapisnik treće redovite glavne skupštine Jugoslavenskog
                            društva za zaštitu vjerovnika u Zagrebu, obdržavane dne 11. februara
                            1926. u Zagrebu</hi>. Zagreb: JDZU, 1926.</bibl>
                </listBibl>
            </div>
            <div type="summary">
                <docAuthor>Ivan Smiljanić</docAuthor>
                <head>“WE HAVE COME SO FAR THAT CREDITORS ARE MORE AFRAID OF BANKRUPTCY THAN
                    DEBTORS.” THE ACTIVITIES OF THE LJUBLJANA AND ZAGREB CREDITOR PROTECTION
                    SOCIETIES IN THE INTERWAR PERIOD</head>
                <head>SUMMARY</head>
                <p>The contribution highlights the activities of two creditor protection societies –
                    the Society of Industrialists and Wholesalers in Ljubljana and the Yugoslav
                    Creditors Protection Society in Zagreb – which were active in the interwar
                    period. The function of creditors’ associations is to protect the creditors’
                    interests and claims during judicial and extrajudicial proceedings, particularly
                    in case of bankruptcies and compulsory settlements, when their debtors have
                    become over-indebted. In the Austro-Hungarian Monarchy, such societies were
                    founded in Vienna and Budapest, while in the South Slavic territory, the first
                    such organisation to be established successfully was the Zagreb Society in 1922.
                    The Ljubljana Society followed three years later, after which the Belgrade and
                    Novi Sad Societies were founded with a bit of a delay. The Societies were keen
                    to expand and strengthen their influence, so they would open branch offices and
                    attempt to negotiate a merger of all the creditor protection societies in the
                    country into a single entity, though unsuccessfully. They would establish
                    contacts with foreign associations and attend international conferences.
                    However, their relations could also become antagonistic, as it happened in the
                    case of the Vienna Creditors’ Society, which wanted to expand its influence in
                    Yugoslavia. On the other hand, the Ljubljana and Zagreb Societies forged close
                    and friendly ties because they shared similar views. </p>
                <p>The work of the associations was divided into several departments. The Insolvency
                    Department managed the proceedings against the debtors and recorded the results
                    on behalf of the creditors, thus collecting extensive statistical documentation.
                    In the case of the Zagreb Society, for many years, this documentation replaced
                    the national bankruptcy statistics, introduced as late as at the beginning of
                    the 1930s. The Information Department collected materials on the payment status
                    of debtors as well as about new bankruptcies and compulsory settlements. The
                    materials were made available to the Society members who wanted to ascertain the
                    financial situation of potential business partners or debtors. The Debt
                    Collection Department attempted to collect debts owed to the Society members by
                    sending demand letters to debtors. When this was not enough, the Legal Aid
                    Department assisted the Society members with legal advice and represented them
                    in court. The Zagreb Society also had a quasi-judicial body called the
                    Protection Court, which settled the disputes between the Society members as well
                    as between creditors and debtors. The Ljubljana Society also had two departments
                    in charge of the bureaucratic and accounting tasks. </p>
                <p>The Yugoslav creditors’ associations played a consultative role in amending the
                    Yugoslav economic legislation. Even if the Belgrade ministries did not ask them
                    for advice, the Societies would react resolutely when they assessed that the
                    legal changes negatively impacted the economy or the creditors’ interests. The
                    most protracted legal battle between the creditors’ associations and Belgrade
                    was related to the bankruptcy and forced settlement legislation. At the time of
                    the country’s establishment, legal particularism prevailed in both areas, as
                    each part of the country would apply the legislation in force before 1918. The
                    state tried to resolve the confusing situation in 1922 by extending the Croatian
                    Settlement Order to the entire country. However, the creditors’ associations and
                    other economic operators protested that the Order allowed debtors to cheat at
                    the expense of creditors. In 1925, the state abolished compulsory settlement
                    altogether, which once again failed to satisfy the Societies, as debtors were
                    left with only the bankruptcy procedure, which resulted in creditors recovering
                    a very modest part of their claims. Two new laws were adopted in 1929, but the
                    initial favourable inclination of the Societies soon waned, and almost until
                    World War II, they kept unsuccessfully criticising the shortcomings of the new
                    legislation. </p>
                <p>After the economic crisis of the mid-1930s, the Zagreb Society lost much of its
                    strength, while the Ljubljana Society remained active and became a vocal critic
                    of the Yugoslav economic policy. Both associations continued to operate after
                    the outbreak of World War II. It is unclear when the Ljubljana Society ceased to
                    exist, but the Zagreb Society was disbanded in 1946. </p>
            </div>
        </back>
    </text>
</TEI>
