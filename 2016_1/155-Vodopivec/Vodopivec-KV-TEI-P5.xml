<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:lang="sl">
    <teiHeader>
        <fileDesc>
            <titleStmt>
                <title>O zgodovinopisju o španski državljanski vojni</title>
                <author>
                    <name>
                        <forename>Peter</forename>
                        <surname>Vodopivec</surname>
                    </name>
                    <roleName>dr.</roleName>
                    <roleName>redni profesor v pok.</roleName>
                    <address>
                        <addrLine>Poljanska 15</addrLine>
                        <addrLine>SI-1000 Ljubljana</addrLine>
                    </address>
                    <email>peter.vodopivec@guest.arnes.si</email>
                </author>
            </titleStmt>
            <editionStmt>
                <edition><date>2016-05-16</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Kongresni trg 1</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/155</pubPlace>
                <date>2016</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">56</biblScope>
                <biblScope unit="issue">1</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term>civil war</term>
                    <term>Spain</term>
                    <term>historiography</term>
                    <term>communists</term>
                    <term>socialists</term>
                    <term>anarchists</term>
                    <term>historical memory</term>
                </keywords>
                <keywords xml:lang="sl">
                    <term>državljanska vojna</term>
                    <term>Španija</term>
                    <term>zgodovinopisje</term>
                    <term>komunisti</term>
                    <term>socialisti</term>
                    <term>anarhisti</term>
                    <term>zgodovinski spomin</term>
                </keywords>
            </textClass>
        </profileDesc>
        <revisionDesc>
            <listChange>
                <change>
                    <date>2016-05-16</date>
                    <name>Andrej Pančur</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Peter Vodopivec<note place="foot" xml:id="ftn1" n="*">dr., redni profesor v
                    pok., Poljanska 15, SI-1000 Ljubljana, <ref
                        target="mailto:peter.vodopivec@guest.arnes.si"
                        >peter.vodopivec@guest.arnes.si</ref></note></docAuthor>
            <docImprint>
                <idno type="cobissType">Cobiss tip: 1.02</idno>
                <idno type="UDC">UDK: 930: 355.426(460)"1936/1939"</idno>
            </docImprint>
            <div type="abstract">
                <head>IZVLEČEK</head>
                <p><hi rend="italic">Avtor članka obravnava glavne težnje v raziskovanju španske
                        državljanske vojne od začetka šestdesetih let preteklega stoletja dalje, ko
                        so izšle prve, s kritično razdaljo zasnovane analize britanskih, ameriških,
                        francoskih in španskih raziskovalcev. Tako najprej predstavlja dela in
                        interpretacije Hugha Thomasa, Paula Prestona, Stanleyja Peyna, Gabriela
                        Jacksona, Pierra Brouéja in Émila Témima, kratko pa omenja tudi knjige in
                        stališča Burnetta Bollotena, Walterja Berneckerja, Ronalda Radosha, Herberta
                        Southwortha, Helen Graham, E. H. Carra in Noama Chomskega. V nadaljevanju pa
                        prikazuje razvoj španskega zgodovinopisja o španski državljanski vojni od
                        Francove smrti dalje, pri čemer posebej opozarja na dela in ocene Ángela
                        Martina Viñasa, Santosa D. Julie, Alberta Reiga Tapie in Enriqueja
                        Moradiellosa.</hi></p>
                <p><hi rend="italic">Ključne besede: državljanska vojna, Španija, zgodovinopisje,
                        komunisti, socialisti, anarhisti, zgodovinski spomin</hi></p>
            </div>
            <div type="abstract" xml:lang="en">
                <head>ABSTRACT</head>
                <head type="main">ON HISTORIOGRAPHY OF THE SPANISH CIVIL WAR</head>
                <p><hi rend="italic">The author discusses the main trends in the research of Spanish
                        civil war since early 1960s, when the first critical distance-based analyses
                        were carried out by British, American, French and Spanish researchers. The
                        paper reflects on works and interpretations by Hugh Thomas, Paul Preston,
                        Stanley Peyne, Gabriel Jackson, Pierre Broué and Émile Témime, while briefly
                        mentioning the books and views of Burnett Bolloten, Walther Bernecker,
                        Ronald Radosh, Herbert Southworth, Helen Graham, E.H. Carr and Noam Chomsky.
                        Furthermore, the author presents the development of the Spanish civil war
                        historiography in Spain after Franco’s death, focusing mostly on works and
                        assessments by Ángel Martin Viñas, Santos D. Juliá, Albert Reig Tapia, and
                        Enrique Moradiellos.</hi></p>
                <p><hi rend="italic">Key words: civil war, Spain, historiography, communists,
                        socialists, anarchists, historical memory</hi></p>
            </div>
        </front>
        <body>
            <p>»Krizo Španije je treba presojati v okviru krize Zahoda«, je v pogovorih s hrvaškim
                publicistom in diplomatom Bogdanom Radico v letih 1937–1939 dejal španski filozof
                José Ortega y Gasset, ki se je po izbruhu vojaškega spopada in revolucije v Španiji
                – kljub liberalnemu, republikanskemu prepričanju – razočaran nad republiko in
                zgrožen nad njenimi nasprotniki umaknil v molk in tujino. »Španski problem ni v
                bistvu nič drugega kot problem občega evropskega kaosa …«<note place="foot"
                    xml:id="ftn2" n="1">Bogdan Radica, <hi rend="italic">Agonija Evrope</hi>
                    (Beograd: Geca Kon A. D., 1940), 219–37.</note> Če je ugledni španski mislec v
                drugi polovici tridesetih let preteklega stoletja še precej naivno verjel, da bo
                delitev Evrope na »liberalnodemokratski« in »totalitarni del« mogoče razrešiti po
                mirni poti, za veliko večino evropske in ameriške demokratične javnosti ni bilo
                dvoma o tem, da je v Španiji potekal odločilen boj za ohranitev demokracije in proti
                prevladi fašizma v Evropi. Španska državljanska vojna je, kot je zapisal ameriški
                pisatelj in zgodovinar Herbert S. Southworth, »neposredno prizadela le majhen del
                zemeljske oble, vendar pritegnila pozornost vsega sveta«.<note place="foot"
                    xml:id="ftn3" n="2">Juan Andrés Blanco Rodrígez, »La historiografía de la guerra
                    civil española,« <hi rend="italic">Hispania Nova: Revista de Historia
                        Contemporánea</hi> 7 (2007), <ref target="http://hispanianova.rediris.es"
                        >http://hispanianova.rediris.es</ref>.</note> Te pozornosti je bila deležna
                tudi v zgodovinopisju. Čeprav se je stvarno zgodovinopisno raziskovanje vojskovanja
                za Pireneji začelo šele v petdesetih in šestdesetih letih preteklega stoletja, je
                število sintetičnih del, spominskih zapisov in študij o španski državljanski vojni
                do srede devetdesetih let že preseglo 16.000, po podatkih nekaterih španskih
                avtorjev pa do leta 2007 naraslo celo na 40.000 bibliografskih enot.<note
                    place="foot" xml:id="ftn4" n="3">Ibid.</note> Od konca osemdesetih let je v
                Španiji hkrati izšla tudi prava množica leposlovnih del s tematiko državljanske
                vojne, povojnega maščevanja zmagovalcev in tragične usode privržencev
                republikanskega tabora v času Francovega režima, nekatera med njimi pa so z več sto
                tisoč prodanimi izvodi postala izjemne knjižne uspešnice.</p>
            <p>Vso to množico literature je seveda povsem nemogoče pregledati, zato lahko v kratkem
                zapisu in na osnovi dostopne literature opozorim le na glavne zgodovinopisne težnje
                od začetka šestdesetih let preteklega stoletja dalje, ko so v ozračju popuščanja
                povojne blokovske napetosti in političnega pritiska v Španiji izšle prve s kritično
                in »razumno objektivizirano razdaljo« (J. A. Blanco Rodriguez) zasnovane analize
                španske drame britanskih, ameriških in francoskih raziskovalcev.<note place="foot"
                    xml:id="ftn5" n="4">V tem prikazu se poleg na v drugi opombi navedeno razpravo
                    Juana Andrésa Blanca Rodrigeza opiram še na naslednja dela: Julián Chavez
                    Palacios, »La historiografía reciente sobre la Guerra Civil de 1936–1939 en los
                    umbrales del nuevo milenio,« <hi rend="italic">Annales de Historia
                        Contemporanea</hi> 16 (2000): 410–29. Stanley G. Payne, »Recent
                    Historiography on the Spanish Civil War,« <hi rend="italic">Journal od Modern
                        History</hi> 60 (September 1988): 540–56. Pelai Pajes (katalonsko: Pages),
                    »Španski građanski rat i istorijski revizionizam: idealisti protiv istoričara,«
                    v: <hi rend="italic">Preispitivanje prošlosti i istorijski revizonizam
                        (Zloupotrebe istorije španskog građanskog rata i drugog svetskog rata na
                        prostoru Jugoslavije)</hi> (Beograd: Udruženje španskih boraca in Fakulteta
                    političkih nauka, 2014), 33–49.</note> O vojni in revoluciji v Španiji v letih
                1936–1939 je bilo seveda marsikaj napisanega že prej, v tridesetih letih, med drugo
                svetovno vojno in v letih po njej, toda večina teh zgodnjih prikazov in del je imela
                močan spominsko-osebni in politično-ideološki pečat,<note place="foot" xml:id="ftn6"
                    n="5">Toda nekatera med temi zgodnjimi deli so doživela številne ponatise in še
                    danes uživajo ugled stvarnih in zanesljivih pričevanj in prikazov španskih
                    razmer v drugi polovici tridesetih let. Med takšnimi knjigami sta zlasti <hi
                        rend="italic">Poklon Kataloniji (Hommage to Catalonia</hi>) Georgea Orwella,
                    ki je prvič izšla leta 1938 (v slovenskem prevodu jo je leta 2009 izdala založba
                    Modrijan) in <hi rend="italic">Španski labirint (Spanish Labyrinth</hi>)
                    publicista in zgodovinarja Geralda Brenana (prvi izid 1943).</note> medtem ko se
                je stvarnejša akademska zgodovinopisna razprava, sprva resda predvsem v širših,
                mednarodnih okvirih, začela šele v šestdesetih in sedemdesetih letih preteklega
                stoletja. Napovedala in spodbudila jo je leta 1961 izdana knjiga britanskega
                zgodovinarja Hugha Thomasa <hi rend="italic">The Spanish Civil War</hi> (v
                slovenščini jo je pod naslovom <hi rend="italic">Španija proti Španiji</hi> leta
                1969 izdala Cankarjeva založba), v kateri je Thomas glavno krivdo za vojno in poraz
                republikancev pripisal njihovim medsebojnim nasprotjem in neuspešnim poskusom, da bi
                se enotno in odločno uprli pritisku cerkve, velikih zemljiških posestnikov,
                premožnih poslovnežev in vojske.</p>
            <p>Po Thomasu bi bila v skrajno zaostrenih razmerah po pronunciamentu španskih generalov
                lahko uspešna le dosledna ljudskofrontna politika socialne pomiritve in
                protifašističnega zavezništva med meščanskimi in delavskimi strankami, ki bi ob
                ustrezni mednarodni podpori omogočila njihov učinkoviti odpor. Thomas je tako v prvi
                izdaji svojega dela razmeroma pozitivno ocenjeval politiko španskih komunistov, ki
                naj bi težili k vzpostavitvi »discipliniranega, levosredinskega meščanskega
                republikanskega režima«, anarhiste in do Sovjetske zveze kritične katalonske
                komuniste pa označeval za nerealne sanjače, ki so s svojimi prevratniškimi
                predstavami in zahtevami republiki povzročili nepopravljivo škodo in kljub
                požrtvovalnosti na bojiščih slabili njeno vojaško učinkovitost. Velik, če ne celo
                ključen del krivde za poraz republikanskega tabora je pripisal zahodnim silam
                (zlasti Franciji in Veliki Britaniji), ki so španski republiki odrekle podporo,
                medtem ko sta Italija in Nemčija z orožjem in vojaško podpirali španske generale. V
                sedemdesetih letih je svojo monografijo o španski državljanski vojni še razširil in
                dopolnil ter pri tem bolj pozitivno kot v prvi izdaji ocenil politiko levih
                republikancev in anarhistov, bolj kritično pa revoluciji naklonjene socialiste in
                komuniste, ki naj bi z nasprotovanjem anarhistom, katalonskim komunistom in
                revolucionarno razpoloženemu prebivalstvu usodno zoževali socialno osnovno odpora
                proti pučistom.</p>
            <p>Thomasova zgodovina španske državljanske vojne je postala že v šestdesetih in
                sedemdesetih letih preteklega stoletja široko sprejeto referenčno delo in je tudi
                pozneje izšla v številnih ponatisih. Med ameriškimi zgodovinarji se je z njenimi
                ocenami že v šestdesetih letih zbližal zgodovinar Gabriel Jackson, ki je za svoje
                delo <hi rend="italic">The Spanish Republic and the Civil War 1931–1939</hi>, v
                katerem je podobno kot Thomas zastopal stališče, da je bila edina realna
                republikanska možnost dosledna politika Ljudske fronte, zadušitev revolucije v
                Kataloniji s strani republikanske vlade pa neizogibna, čeprav po komunistični krivdi
                preveč krvava, leta 1966 dobil nagrado Združenja ameriških zgodovinarjev (American
                History Association).<note place="foot" xml:id="ftn7" n="6">Knjiga je prvič izšla
                    leta 1965, leta 1966 pa je Jackson izdal tudi delo <hi rend="italic">The Spanish
                        Civil War: Domestic Crisis or International Conspiracy</hi>.</note> Na
                nagrajeno Jacksonovo knjigo se je v eseju <hi rend="italic">Objektivnost liberalnega
                    učenjaštva</hi> leta 1967 obširno in kritično odzval ameriški lingvist in
                filozof Noam Chomsky, ki je Jacksonu očital enostransko simpatiziranje z
                republikanskimi liberalci in ugotavljal, da razmer v Španiji v drugi polovici ni
                mogoče razumeti brez podrobnejšega poznavanja njihovega družbenega ozadja ter
                socialnega nemira in revolucije, ki sta poleti leta 1936 zajela velik del
                    Španije.<note place="foot" xml:id="ftn8" n="7">Noam Chomsky, »Objektivität und
                    liberales Gelehrtentum,« v: <hi rend="italic">Verantwortlichkeit der
                        Intellektuellen</hi> (Suhrkamp Verlag: Frankfurt, 1971), 62–63 in naprej. Ta
                    razprava žal ni vključena v sicer odličen slovenski izbor izbranih spisov Noama
                    Chomskega, ki ga je leta 2011 izdala založba Modrijan.</note>
            </p>
            <p>Chomsky se je svojem eseju med drugim obširno skliceval na knjigo francoskih
                zgodovinarjev Pierra Brouéja in Émila Témima <hi rend="italic">Španska revolucija in
                    državljanska vojna</hi>, ki je izšla istega leta kot Thomasovo delo, vendar je
                bila v Španiji in zunaj nje deležna precej manj pozornosti kot Thomasova
                    knjiga.<note place="foot" xml:id="ftn9" n="8">Pierre Broué in Émile Témime, <hi
                        rend="italic">La révolution et la guerre d'Espagne</hi> (Les Éditions de
                    Minuit: Paris, 1961).</note> Broué in Témime sta se posvetila prav raziskovanju
                revolucije, ki jo je v osrednji Španiji in Kataloniji sprožil puč španske
                soldateske, in prepričljivo pokazala, da takšna razširitev zgodovinske analize na
                širšo politično in socialno stvarnost odpira nov pogled na politiko republikanskih
                strank in odnose med njimi. Kot že odmevni pričevalci – udeleženci dogodkov v letih
                1936–1939 (Franz Borkenau, Arthur Koestler<note place="foot" xml:id="ftn10" n="9"
                    >Španski testament Arthurja Koestlerja je v slovenščini izšel že leta 1939. Gl.
                    Arthur Koestler, <hi rend="italic">Španski testament</hi> (Ljubljana: Cankarjeva
                    družba, 1939).</note> in zlasti George Orwell) – sta tudi Broué in Témime
                opozorila, da je spontano revolucionarno vrenje ob podpori anarhistov, levih
                socialistov in do Sovjetske zveze in Stalina kritičnih katalonskih komunistov
                sprožilo enkratno prevratniško in odporniško gibanje in v republikanskem taboru
                ustvarilo »dvovlaje«, kar je v temeljih ogrozilo ljudskofrontno zavezništvo. To naj
                bi med vodilnimi politiki republike po njunem mnenju sprva do mere razumel in
                poskušal v njeno obrambo izkoristiti le vodja socialistične levice Largo Caballero,
                medtem ko so drugi voditelji republikanskih strank skupaj s komunisti in
                Caballerovim naslednikom Juanom Negrínom prevratniška gibanja in stranke
                podcenjevali in vložili vse sile v nasilno zadušitev revolucije, kar je usodno
                zožilo socialne temelje republikanskega odpora in mu odvzelo prepotrebno udarno
                moč.</p>
            <p>Stališče obeh francoskih zgodovinarjev, da republikanskega poraza in frankistične
                zmage ni mogoče razložiti samo z vojaškim in političnim dogajanjem ter republiki
                nenaklonjeno politiko zahodnih držav, temveč ju je treba presojati v najširšem
                socialnem in idejnopolitičnem kontekstu, ki je tragično zaznamoval nasprotje med
                ljudskofrontno politiko in revolucijo, so v zadnjih desetletjih sprejeli tudi mnogi
                drugi avtorji, četudi se v ocenah vladne, ljudskofrontne politike in politike
                revolucionarnih strank z njima niso povsem strinjali. V razširjeni in dopolnjeni
                izdaji svoje zgodovine je svoje ocene revolucije delno že leta 1976 popravil tudi
                Hugh Thomas, med drugimi avtorji, ki so se posvetili raziskovanju španske revolucije
                in njenih posledic, pa kaže omeniti še konservativneje usmerjenega in radikalni
                levici nenaklonjenega Britanca Burnetta Bollotena z leta 1979 izdanim delom <hi
                    rend="italic">Španska revolucija</hi> (<hi rend="italic">The Spanish
                    Revolution</hi>) in posmrtno leta 1991 izdano knjigo <hi rend="italic">The
                    Spanish Civil War: Revolution and Counterrevolution</hi><note place="foot"
                    xml:id="ftn11" n="10">Bolloten je prvo študijo o španski revoluciji izdal in
                    napisal leta 1961, z leta 1979 izdano knjigo <hi rend="italic">The Spanish
                        Revolution</hi> (Chapel Hill, N. C.: University of North Carolina Press) pa
                    jo je temeljito razširil in obsežno dokumentiral. Knjiga <hi rend="italic">The
                        Spanish Civil War: Revolution and Counter Revolution</hi> je leta 1991 prav
                    tako izšla pri University of North Carolina University Press, Chapel Hill, N.
                    C.</note> ter nemškega profesorja Walterja Berneckerja z obsežno monografijo <hi
                    rend="italic">Anarchismus und Bürgerkrieg: Zur Geschichte der sozialen
                    Revolution in Spanien</hi>, ki je izšla leta 1978.<note place="foot"
                    xml:id="ftn12" n="11">Podobno kot drugi avtorji, ki jih navajam, je tudi
                    Bernecker napisal in izdal še več drugih del o španski državljanski vojni, med
                    drugim: <hi rend="italic">Krieg in Spanien 1936–1939</hi> (Darmstadt:
                    Wissenschaftliche Buchgesellscaft 1991, v dopolnjeni in razširjeni izdaji
                    2005).</note> Knjiga Brouéja in Témima je že leta 1977 izšla tudi v Španiji, pri
                čemer so bili nekateri španski zgodovinarji do njunih revolucionarnemu vrenju
                naklonjenih ocen precej zadržani, saj so bile po njihovem mnenju preveč
                »militantne«; bolj sprejemljiva naj bi bila sinteza, posvečena španski revoluciji,
                ki jo je po objavi prve knjige obeh avtorjev napisal Broué sam.<note place="foot"
                    xml:id="ftn13" n="12">V drugi opombi navedeno delo (brez paginacije).</note>
                Knjiga <hi rend="italic">Španska revolucija in državljanska vojna</hi> Pierra
                Brouéja in Émila Témima je – podobno kot Thomasova <hi rend="italic">Španska
                    državljanska vojna</hi> – doživela še več prevodov in ponatisov (v angleščini še
                leta 2008), v slovenskemu prevodu pa jo je leta 1986, žal precej neopazno, izdala
                Delavska enotnost v Ljubljani.<note place="foot" xml:id="ftn14" n="13">Pierre Broué
                    in Émile Témime, <hi rend="italic">Španska revolucija in državljanska vojna</hi>
                    (Delavska enotnost: Ljubljana, 1986).</note>
            </p>
            <p>Analizi španske falange in revolucionarnega vrenja v času španske državljanske vojne
                se je že v šestdesetih in sedemdesetih letih odmevno posvetil tudi ameriški
                zgodovinar Stanley Payne, avtor številnih del o zgodovini Španije, baskovskem
                nacionalizmu, Francovem režimu in španski državljanski vojni. V leta 1970 objavljeni
                knjigi <hi rend="italic">The Spanish Revolution</hi> so bili v središču njegove
                pozornosti predvsem anarhisti, že v njej pa je bil kritičen tudi do komunistov, v
                očeh katerih naj bi bila ljudskofrontna politika vse od začetka le pragmatična
                taktika, usmerjena k »oblikovanju ljudske republike po sovjetskem zgledu«. Payne je
                stališče, da je bila glavna težava republike radikalna levica s politiko
                brezkompromisnega protiklerikalizma, z revolucionarno usmerjenim anarhističnim
                gibanjem in iz Moskve vodenimi komunisti, ki v Španiji niso imeli globljih korenin,
                zastopal tudi v poznejših delih (njegova knjiga o španski revoluciji in sintetičen
                oris revolucije in državljanske vojne sta že v sedemdesetih letih izšla tudi v
                Španiji), svoje ocene sovjetske in komunistične politike v Španiji pa je leta 2004
                strnil v knjigi <hi rend="italic">The Spanish Civil War, the Soviet Union and
                    Communism</hi>, ki jo je med drugim oprl na v Moskvi pridobljeno arhivsko
                    gradivo.<note place="foot" xml:id="ftn15" n="14">Stanley Payne, <hi
                        rend="italic">La revolucíón y la guerra civil española</hi> (Madrid: Jucar
                    1976). Stanley Payne, <hi rend="italic">The Spanish Civil War, the Soviet Union
                        and Communism</hi> (New Haven: Yale University Press, 2004). Stanley Payne,
                        <hi rend="italic">Por qué la República perdió la guerra?.</hi> (Madrid:
                    Espasa Calpe, 2010).</note> To naj bi potrjevalo, da španski komunisti niso
                nikoli bili iskreni privrženci zavezništva s socialisti in meščanskimi strankami,
                saj so podpirali revolucionarne težnje, kot sta bili nacionalizacija zemljiške
                posesti in oblikovanje ljudske armade, njihov cilj pa naj bi bil revolucionaren
                prevzem oblasti. Payne se je tako odločno razhajal z avtorji, ki so dokazovali, da
                so španski komunisti po volitvah februarja leta 1936 zastopali zmernejša stališča
                kot dotlej, hkrati pa je ugotavljal, da tudi med španskimi in katalonskimi komunisti
                (POUM) ni bilo večjih političnih in ideoloških razlik in so bila nasprotja med njimi
                le posledica kritičnega odnosa katalonskih komunistov do Moskve in Sovjetske
                zveze.</p>
            <p>V nasprotju s Paynom in njegovimi somišljeniki je eden najuglednejših in
                najplodnejših britanskih raziskovalcev španskega 20. stoletja Paul Preston v svojih
                knjigah o španski državljanski vojni zastopal mnenje, da vzrokov za krizo druge
                španske republike in njen poraz v spopadu s pučisti ne gre iskati le v radikalni
                španski levici.<note place="foot" xml:id="ftn16" n="15">Paul Preston, <hi
                        rend="italic">The Coming of the Spanish Civil War: Reform, Reaction,
                        Revolution in the Second Republic 1931–1936</hi> (London: Macmillan, 1978).
                    Paul Preston, <hi rend="italic">The Spanish Civil War: Reaction, Revolution,
                        Revenge</hi> (London: Harper Perenial, 2006).</note> Republikanski tabor so
                vse od začetka delila zaostrena socialna nasprotja, zlasti nerešeno agrarno
                vprašanje, politične stranke in skupine, povezane v Ljudski fronti, pa so se v
                izrednih vojnih razmerah znašle nepripravljene in so šele oblikovale svojo politiko
                in strategije, medtem ko je bil »nacionalistični tabor« ideološko enotnejši. Po
                Prestonu naj bi bila v tej luči povsem racionalna tudi politika španske komunistične
                partije, ki se je zavzemala za enotne, centralno vodene republikanske vojaške
                operacije in naj bi težila k vojaški zmagi, in ne revoluciji. Republikanska stran je
                pri tem iskala pomoč tam, kjer jo je edino lahko dobila, Sovjetska zveza, ki naj bi
                se izogibala sporom z zahodnimi demokracijami, pa je v Španiji podpirala
                ljudskofrontno zvezo meščanskih in delavskih strank, kar je usodno vplivalo na
                odnose med zadnjimi ter na potek in poraz revolucije. Španska državljanska vojna naj
                bi zahtevala visoko število žrtev (samo žrtev vojaških spopadov naj bi bilo po
                Prestonu okoli 200.000, dodatnih 150.000 ljudi naj bi ubili nacionalisti in okoli
                50.000 republikanci, več kot 20.000 privržencev republikanskega tabora pa naj bi
                zmagovalci usmrtili po vojni), pri čemer naj bi bile za nasilje odgovorne vse v
                spopade zapletene strani, »nacionalistična« pa posebej skrajna in brutalna.<note
                    place="foot" xml:id="ftn17" n="16">Paul Preston, <hi rend="italic">The Spanish
                        Holocaust: Inquisition and Extermination in the Twentieth-Century Spain</hi>
                    (London: Harper-Collins, 2012). Prestonove ocene števila žrtev vojne in
                    medvojnega ter povojnega nasilja pa odstopajo od ocen španskih zgodovinarjev, ki
                    navajajo nižje številke. Natančnejše raziskave o številu žrtev so namreč
                    napravljene predvsem za ožje lokalne in regionalne skupnosti, ocene o številu
                    žrtev v širšem nacionalnem, državnem okviru pa se še naprej razlikujejo in so
                    predmet razprav.</note></p>
            <p>Po letu 1991 so začeli raziskovalci španske državljanske vojne tudi z raziskovanjem v
                sovjetskih arhivih in na začetku novega tisočletja je med ameriškimi in britanskimi
                poznavalci španske in ruske zgodovine precej polemične pozornosti vzbudila knjiga z
                naslovom <hi rend="italic">Izdana Španija: Sovjetska zveza v španski državljanski
                    vojni</hi>, ki jo je skupaj z dvema sodelavcema izdal ameriški pisatelj in
                zgodovinar Ronald Radosh.<note place="foot" xml:id="ftn18" n="17">Ronald Radosh,
                    Grigor Sevostianov in Mary R. Habeck, <hi rend="italic">Spain Betrayed: The
                        Soviet Union in the Spanish Civil War</hi> (New Haven: Yale University
                    Press, 2001).</note> V knjigi objavljeni izbrani dokumenti iz sovjetskih
                arhivov, ki jih je Radosh obširno komentiral in pospremil s svojo interpretacijo
                španskih dogodkov, naj bi dokazovali, da so španski »republikanci plačali za
                sovjetsko pomoč visoko ceno, saj je bila ta dejavnik, ki je pripeljal do končnega
                propada republike«. Stalinov in sovjetski cilj naj bi pač bil »sovjetiziranje
                Španije« in »njeno preoblikovanje v ljudsko republiko s stalinističnim
                gospodarstvom, vojsko in političnim sistemom«.<note place="foot" xml:id="ftn19"
                    n="18">Lisa A. Kirschenbaum, <hi rend="italic">International Communism and the
                        Spanish Civil War, Solidarity and Suspicion</hi> (New York: Cambridge
                    University Press, 2015), 8.</note> Te ocene pa je prav tako na osnovi
                proučevanja sovjetskih arhivskih dokumentov že tri leta pozneje prepričljivo
                zavrnila britanska zgodovinarka Helen Graham, tudi sama avtorica več knjig o španski
                državljanski vojni, španskih socialistih in revoluciji v Španiji, ki je dokazovala,
                da sovjetska arhivska gradiva razkrivajo prav nasprotno: velike težave, ki so jih
                imeli v Moskvi s pošiljanjem pomoči Španiji ter z »razumevanjem španskih razmer in s
                presojanjem, kaj sploh storiti«.<note place="foot" xml:id="ftn20" n="19">Helen
                    Graham, »Spain Betrayed? The New Historical McCarthysm,« <hi rend="italic"
                        >Science and Society (A Journal of Marxist Thought and Analysis)</hi> 68
                    (2004), št. 3: 364–69. Med njenimi knjigami o španski državljanski vojni pa so:
                        <hi rend="italic">Socialism and War: The Spanish Socialist Party in Power
                        and Crisis 1936–1939</hi> (Cambridge: Cambridge University Press, 1991), <hi
                        rend="italic">The Spanish Republic at War 1936–1939</hi> (Cambridge:
                    Cambridge University Press, 2002), <hi rend="italic">The Spanish Civil War: A
                        Very Short Introduction</hi> (Oxford: Oxford University Press, 2005).</note>
                Nekaj podobnega je, ne da bi natančneje poznal sovjetsko arhivsko gradivo, v knjigi
                    <hi rend="italic">Kominterna in španska državljanska vojna</hi> tik pred smrtjo
                leta 1982 trdil tudi znani britanski zgodovinar in odličen poznavalec ruske
                zgodovine Edward Hallet Carr, ki se je sicer strinjal, da je bila Sovjetska zveza
                edina med evropskimi državami, ki je republikanski vladi nudila izdatnejšo
                materialno in vojaško pomoč, vendar obenem opozarjal, da je treba njeno politiko do
                Španije presojati v luči tedanjih sovjetskih notranjih razmer, v sam politični in
                vojaški vrh segajočih čistk in omejenih sovjetskih finančnih in gospodarskih
                    možnosti.<note place="foot" xml:id="ftn21" n="20">E. H. Carr, <hi rend="italic"
                        >The Comintern &amp; The Spanish Civil War</hi>, ur. Tamara Deutscher
                    (London: Macmillan, 1984).</note></p>
            <p>Zanimivo je, da tradicionalne, še v šestdesetih in sedemdesetih letih preteklega
                stoletja prisotne komunistične razlage, po katerih je bila komunistična partija
                Španije z evropsko komunistično levico in Sovjetsko zvezo edina prava opora Ljudske
                fronte ter protifašističnega povezovanja, revolucionarno vrenje v osrednji Španiji
                in Kataloniji pa utopična zabloda, ki ni mogla postati resna alternativa
                ljudskofrontni, meščansko-delavski zvezi, danes nimajo več vidnejših zagovornikov.
                Med zgodovinarji s prestižnim mednarodnim ugledom, ki so še v sedemdesetih letih
                preteklega stoletja zagovarjali stališče, da so bili komunisti najbolj učinkoviti,
                če ne celo edini iskreni branilci španske republike, za njen poraz pa so bili
                odgovorni zlasti anarhisti, saj naj bi bil anarhizem »prava nesreča« in brezplodna
                »moralna gimnastika«, se večkrat omenja britanskega zgodovinarja Erica
                    Hobsbawma,<note place="foot" xml:id="ftn22" n="21">Tudi Hobsbawm pa je te ocene
                    pozneje, kot je razvidno iz njegovega v devetdesetih letih preteklega stoletja
                    napisanega dela <hi rend="italic">Čas skrajnosti</hi>, precej spremenil. V njem
                    je opozoril na številna nerešena socialna vprašanja, ki so pripeljala do
                    revolucije, in opozarjal, da zmagi ljudske fronte na volitvah leta 1936 zaradi
                    razcepljenosti republikanskega tabora ni sledila »učinkovita vlada levice«, ki
                    bi lahko obvladala socialno nezadovoljstvo in se postavila po robu desnici. Gl.
                    Eric Hobsbawm, <hi rend="italic">Čas skrajnosti: Svetovna zgodovina
                        1914–1991</hi> (Ljubljana: Znanstveno in publicistično središče, 2000),
                    149–53.</note> nisem pa zasledil, da bi o komunistični in sovjetski politiki v
                Španiji obširneje in z izvirnimi novimi ocenami pisali sodobni sovjetski
                zgodovinarji. Pri nas v Sloveniji smo izvirno, v skladu s tedaj prevladujočimi
                komunističnimi ocenami napisano delo o španski državljanski vojni dobili leta 1970.
                Alojz Ravbar, avtor knjige z naslovom <hi rend="italic">Zakaj je padla španska
                    republika?</hi>, je glavno krivdo za poraz republike pripisal nasprotnikom
                komunistične politike v republikanskem taboru: levim socialistom, anarhistom ter do
                Moskve kritičnim katalonskim komunistom in avtonomistom, skratka vsem, ki so
                nasprotovali ljudskofrontni politiki in komunističnim predstavam o enotni, centralno
                vodeni obrambi republike.<note place="foot" xml:id="ftn23" n="22">Alojz Ravbar, <hi
                        rend="italic">Zakaj je padla španska republika</hi> (Ljubljana: Borec,
                    1971).</note></p>
            <p>V Španiji vse do začetka šestdesetih let ni bilo mogoče kritično raziskovati in
                popisovati španske zgodovine prve polovice 20. stoletja, razmere so se nekoliko
                sprostile šele z revizijo cenzurnih zakonov v šestdesetih letih, ko so izšla prva
                kritičnejša dela španskih zgodovinarjev o državljanski vojni. Zgodovinarji pozne
                Francove dobe so se pri ocenah španske zgodovine tridesetih let večinoma opirali na
                dela tujih, zlasti britanskih in ameriških avtorjev, med drugim Edwarda Malefakisa,
                Richarda Robinsona<note place="foot" xml:id="ftn24" n="23">Edward Malefakis, <hi
                        rend="italic">Agrarian Reform and Peasant Revolution in Spain</hi> (New
                    Haven: Yale University Press, 1970). Richard Robinson, <hi rend="italic">The
                        Origins of Franco's Spain: The Right, the Republic and the Revolution
                        1931–1936</hi> (Pittsburgh: University of Pittsburg Press, 1970).</note> in
                Stanleyja Payna, pri tem pa kritizirali predvsem špansko levico in tako že v
                sedemdesetih letih sprožili polemično razpravo o »revoluciji in kontrarevoluciji« v
                Španiji pred drugo svetovno vojno.<note place="foot" xml:id="ftn25" n="24">V prikazu
                    španskega zgodovinopisja o španski državljanski vojni se v glavnem opiram na
                    dela, navedena v drugi in četrti opombi.</note> Po Francovi smrti se je
                zanimanje za raziskovanje državljanske vojne in Francovega režima kljub leta 1977
                sprejetemu zakonu o amnestiji za vse, tudi za odgovorne za politično nasilje v času
                Francove vlade, in sklepu desnih in levih strank, da v težnji po čim hitrejši
                »spravi« ne bodo načenjale bolečih vprašanj bližnje preteklosti (»el pacto de
                silencio y olvido« – »dogovor o molku in pozabi«), še močno povečalo. Če se je
                zgodovinopisje v prvih letih »tranzicije k demokraciji«, kot piše Juan A. Blanco
                Rodriguez, še počasi osvobajalo dediščine diktature in zelo raznolikega in
                protislovnega spominjanja vojnih dogodkov, so se raziskovalcem povsem nove možnosti
                odprle s postopnim odpiranjem državnih, regionalnih in lokalnih arhivov, čeprav so
                bila nekatera med arhivski gradivi – kot se je med drugim pritoževal Paul Preston
                –še nekaj časa le omejeno dostopna ali pa odprta le za privilegirane izbrance.
                Španski zgodovinarji so se v prvem obdobju po Francovi smrti posvetili predvsem
                preiskovanju političnih vidikov državljanske vojne, političnih strank in sindikalnih
                skupin (med drugim anarhističnega gibanja), pri čemer so posebej izstopali
                katalonski raziskovalci z raziskavami o katalonskih socialistih, demokratih ter
                komunistih in njihovemu voditelju Andreu Ninu, medtem ko so bili družbeni vzroki in
                ozadje vojne še deležni precej manjše pozornosti.</p>
            <p>Novo, bolj sproščeno politično ozračje je hkrati omogočilo objavo (ali ponovno
                objavo) spominov in pričevanj vplivnejših udeležencev vojnih in političnih dogajanj
                v drugi polovici tridesetih let, že v sedemdesetih letih pa se je začelo povečevati
                tudi število regionalnih in lokalnih raziskav, ki so bile marsikje delo mlajših
                zgodovinarjev, katerih življenjske izkušnje niso bile neposredno povezane z vojnimi
                dogodki in povojnim frankističnim nasiljem. Med deli, ki so se lotevala bližnje
                španske zgodovine na ožji pokrajinski in lokalni ravni, so širšo pozornost vzbujale
                zlasti obravnave revolucionarnih procesov in kolektivizacije ter vojaških dogodkov
                in represije, ki jo je bilo v prvih letih po padcu Franca zaradi težav z arhivskim
                gradivom in politične občutljivosti v širših državnih okvirih še težko raziskovati.
                Živahno zgodovinopisno in politično polemiko je sprožilo vprašanje o bombardiranju
                Guernice 26. aprila 1937. Trditvam nemškega vojaškega zgodovinarja Klausa E.
                Maierja, ki je na osnovi dotlej še neznane nemške vojaške dokumentacije dokazoval,
                da cilj nemškega in italijanskega bombardiranja ni bilo središče mesta, temveč
                bližnji most, pri čemer so letala mestno središče bombardirala zaradi slabe
                vidljivosti, so ostro ugovarjali britanski vojaški zgodovinarji in že omenjeni
                ameriški zgodovinar Herbert Southworth, ki so še naprej trdili, da je bil glavni
                namen bombardiranja prestrašiti in demoralizirati Baske.<note place="foot"
                    xml:id="ftn26" n="25">Klaus A. Maier, <hi rend="italic">Guernika, 26-4-1937</hi>
                    (Madrid: Sedmay Ediciones, 1976). Herbert R. Southworth, <hi rend="italic">La
                        destruccíon de Guernica: Periodismo, diplomacia, propaganda e historia</hi>
                    (Paris: Ruedo Iberico, 1977).</note>
            </p>
            <p>Obširno delo o nemškem poseganju v španski državljanski spopad in nemški pomoči
                Francu je že leta 1977 objavil španski zgodovinar in diplomat Ángel Martin Viñas, ki
                je dve leti pozneje skupaj s sodelavci izdal tudi knjigo o španski zunanji trgovini
                v tridesetih letih in v času Franca. Dolgoletno polemično razpravo, ki vse do danes
                ni končana, pa je sprožilo Viñasovo raziskovanje španskega »moskovskega zlata« (»el
                oro de Moscu«), ki naj bi si ga po tem, ko ga je v začetku državljanske vojne v
                Moskvo skrivoma poslala republikanska vlada Larga Caballera, po trditvah
                frankistične propagande prilastila Sovjetska zveza in ga porabila za financiranje
                mednarodnega komunističnega gibanja, španskih komunistov in mednarodnih brigad v
                Španiji. V republikanski vladi so se namreč že v prvih mesecih po pronunciamentu
                španskih generalov odločili, da bodo »zlate rezerve«, shranjene v španski narodni
                banki, preselili na varno v tujino, pri čemer naj bi jih 27,4 odstotka poslali v
                Francijo, 72,6 odstotka pa v Sovjetsko zvezo. Ángel Viñas je v dveh knjigah, ki jih
                je napisal na osnovi dokumentacije španske narodne banke in objavil v letih 1976 in
                1979, ugotavljal, da je republikanska vlada z delom bančnih rezerv, ki jih je
                poslala v Moskvo, poplačala sovjetsko vojaško pomoč, protivrednost za večino
                »španskega zlata« pa so Sovjeti nakazali v sovjetsko banko v Parizu, kjer je bil
                depozit na razpolago republikanski vladi.<note place="foot" xml:id="ftn27" n="26"
                    >Ángel Martin Viñas, <hi rend="italic">El oro español en la Guerra Civil</hi>
                    (Madrid: Instituto de historias fiscales, 1976). Ángel Martin Viñas, <hi
                        rend="italic">El oro de Moscu: Alfa y Omega de un mito franquista</hi>
                    (Barcelona: Grijalbo, 1979).</note> Republikanske vlade naj bi po Viñasu in
                mnenju še nekaterih avtorjev, ki so prišli do podobnih zaključkov kot Viñas, brez
                tega denarja ne imele nikakršne možnosti za odpor in so ga dejansko porabile za
                obrambo, pri čemer so v Parizu naložena denarna sredstva do zadnjega leta vojne tudi
                že izčrpale. Viñasove ugotovitve so ostro zavrnili (in še zavračajo) zagovorniki
                »enega najbolj trdovratnih frankističnih mitov« (Viñas), da sta Španijo s pomočjo
                vlade Larga Caballera oropala Stalin in Moskva, ki sta si prisvojila ”špansko
                zlato”.</p>
            <p>V osemdesetih in devetdesetih letih preteklega stoletja se je zanimanje španskih
                zgodovinarjev za raziskovanje španskih tridesetih let in Francovega režima še
                povečalo. Ob petdeset- in šestdesetletnici začetka in konca državljanske vojne so
                bili organizirani številni posveti in strokovna srečanja, ki so se jih udeležili
                domači in tuji raziskovalci, strokovne, zgodovinopisne in družboslovne revije so
                temam, povezanim z državljansko vojno, posvetile posebne številke, serije člankov,
                ki so jih napisali zgodovinarji leve in desne provenience, so objavili dnevni
                časopisi, izšlo je večje število novih zgodovinopisnih in spominskih del, ki so
                večinoma obravnavala razmere v času vojne v ožjih regionalnih in lokalnih okvirih,
                nekatera dela že uveljavljenih domačih in tujih avtorjev, prav tako različnih
                pogledov in stališč, pa so doživela ponatis. Španski raziskovalci so se, kot piše
                Juan Andrés Blanco Rodríguez, še naprej večinoma usmerjali predvsem k raziskovanju
                političnih, vojaških in mednarodnih zgodovinskih tem, čeprav so se posebej na
                lokalni in regionalni ravni tudi že lotevali novih tematik, kot so delovanje
                pravosodja, emigracije, kulture in propagande, življenje v zaledju in različne
                oblike represije v času vojne in po njej. Če so bile nove teme v osemdesetih letih
                na eni strani še v ozadju, redka pa so bila tudi še izvirna, narativno in sintetično
                zasnovana dela španskih avtorjev, je na drugi strani opazno porasla količina izdanih
                arhivskih virov in dokumentarnega gradiva. S pripravljenostjo vse večjega števila
                ljudi, zlasti privržencev republikanskega tabora, da spregovorijo o svojih osebnih
                doživetjih in izkušnjah, se je hkrati povečalo tudi zanimanje za »ustne vire« in
                »ustno zgodovino«. Bolj vročekrvne javne polemike o tem, kaj se je »v resnici
                dogajalo«, so bile še redke, prevladujoče politično stališče, ki naj bi ga kljub
                različnim ocenam in razlagam vzrokov, poteka in posledic vojne zvečine upoštevali
                tudi zgodovinarji, pa naj bi v skladu z razglašeno politiko »sprave« bilo, da je
                bila državljanska vojna v drugi polovici tridesetih letih »kolektivna napaka«, ki se
                ne sme več ponoviti, zaradi česar mora biti tudi spominjanje nanjo in pisanje o njej
                čim bolj strpno in politično neobremenjeno.</p>
            <p>Medtem ko nekateri španski zgodovinarji menijo, da je Španija v času po Francovi
                smrti, ko je Evropa že poskušala nadoknaditi zamujeno, »zamujala s
                    spominjanjem«,<note place="foot" xml:id="ftn28" n="27">Francisko Moreno Gomes
                    (Francisco Moreno Gomez), »Istorija, sećanje i prava žrtava,« v: <hi
                        rend="italic">Španski građanski rat i istorijski revizionizam: idealisti
                        protiv istoričara</hi> (Beograd: Udruženje španskih boraca i Fakulteta
                    političkih nauka, 2014), 51.</note> so drugi, med njimi avtorji, na katere se
                opira ta prispevek, mnenja, da strankarski »dogovor o molku« (»pacto de silencio«)
                ni pomembneje vplival na špansko zgodovinopisje osemdesetih in devetdesetih let,
                čeprav so imeli raziskovalci v tem obdobju res še težave z arhivskim gradivom (npr.
                vrhovnega vojaškega poveljstva in zunanjega ministrstva) ali pa so se sami izogibali
                tem represije, tudi ko so imeli dostop do gradiv, ki so jim takšno raziskovanje
                omogočala. Prav v devetdesetih letih naj bi opazno večje pozornosti kot dotlej bile
                deležne t. i. nove raziskovalne teme (teme represije, človeške »cene« državljanske
                vojne in življenja v zaledju), zgodovinopisje pa naj bi se odprlo tudi novim,
                interdisciplinarnim pristopom. Vseeno je bila večina raziskav, posvečenih nasilju
                ene in druge strani, še pokrajinsko in lokalno omejena, kar še leta 1999, kot je
                razkril poskus sintetične predstavitve »žrtev vojne« in povojnega nasilja kolektiva
                avtorjev pod vodstvom Santosa D. Julíe, ni zadostovalo za natančnejšo oceno števila
                žrtev v državi v celoti.<note place="foot" xml:id="ftn29" n="28">Santos Julía (vodja
                    projekta), <hi rend="italic">Victimas de la guerra civil</hi> (Madrid: Temas de
                    Hoy, 1999).</note> Sicer pa so knjižne objave ob šestdeseti obletnici začetka in
                konca državljanske vojne nedvoumno razkrile, da je špansko zgodovinopisje v ocenah
                in razlagah španske zgodovine 20. stoletja še daleč od enotnejše nacionalne sinteze
                in tudi po dveh desetletjih »tranzicije« nespravljivo razdeljeno. Odmevno delo
                kolektiva avtorjev, ki sta ga pod naslovom <hi rend="italic">Španska državljanska
                    vojna, Nov pogled na spopad, ki je razdelil Španijo</hi> izdala Stanley Payne in
                Javier Tusell,<note place="foot" xml:id="ftn30" n="29">Stanley Payne in Javier
                    Tusell, <hi rend="italic">La guerra civil: Una nueva vision del conflicto que
                        dividió España</hi> (Madrid: Temas de Hoy, 1996).</note> je bilo po besedah
                ocenjevalcev »raznolik zbornik prispevkov«, napisanih z različnih vidikov, knjige,
                kot je bila nova izdaja dela nacionalistični strani in Francu naklonjenega akademika
                Ricarda Cierve, pa so nazorno opozorile, da so bile napovedi o upadajočem javnem
                zanimanju za pisanje neofrankističnih zgodovinopiscev neutemeljene.<note
                    place="foot" xml:id="ftn31" n="30">Ricardo Cierva, <hi rend="italic">Historia
                        esencial de la Guerra Civil</hi> (Madrid: Fenix, 1996).</note>
            </p>
            <p>To je še potrdil velik uspeh leta 1999 izdane knjige iz nekdanjega komunista v
                filofrankista spreobrnjenega esejista in pisatelja Pia Moe o mitih španske
                državljanske vojne, ki je dosegla neverjetno prodajo več kot 110.000 izvodov.<note
                    place="foot" xml:id="ftn32" n="31">Pio Moa, <hi rend="italic">Los mitos de la
                        Guerra Civil</hi> (Madrid: La Esfera de los Libros, 1999).</note> Moi so
                sledili še nekateri drugi avtorji, kar naj bi kazalo, da so frankistični miti
                preživeli in še lahko računajo na določen krog bralcev in podporo dela časopisja,
                vseeno pa naj bi to zgodovinopisje ne imelo skoraj nobene opore v akademskih krogih
                in ustanovah. Na Moin »propagandistični revizionizem«, kot so ga imenovali njegovi
                kritiki, se je odzvalo več uglednih zgodovinarjev, med drugim Enrique Moradiellos z
                esejem <hi rend="italic">1936, Miti državljanske vojne</hi> in Alberto Reig Tapia s
                knjigo <hi rend="italic">Anti Moa,</hi><note place="foot" xml:id="ftn33" n="32">E.
                    Moradiellos je svojem odgovoru Moi v glavnem povzel in razširil ocene, ki jih je
                    že zastopal v knjigi <hi rend="italic">La Guerra Civil</hi> (Madrid: Marcel
                    Pons, 2003). Alberto Reig Tapia, <hi rend="italic">Anti-Moa</hi> (Barcelona:
                    Ediciones B, 2006).</note> kar pa Moe in njegovih somišljenikov ni zaustavilo,
                saj je Moa že v naslednjih letih prvi knjigi dodal še dve in tako svoje videnje prve
                tretjine španskega 20. stoletja zaokrožil v profrankistično trilogijo.
                »Neofrankistični revizionizem« je že leta 2006 prepričljivo zavrnil tudi že večkrat
                omenjeni Ángel Viñas, ki je v knjigi o »osamljenosti republike, zapuščene od
                zahodnih demokracij«, pri pisanju katere se je opiral na britanska in sovjetska
                arhivska gradiva, ugotavljal, da »revizionisti« zavestno spregledujejo ugotovitve
                španskega akademskega zgodovinopisja in jih zamenjujejo s frankistično mitologijo,
                ki je bila neposreden rezultat državljanske vojne.<note place="foot" xml:id="ftn34"
                    n="33">Ángel Viñas, <hi rend="italic">La soledad de la República; el abandono de
                        las democracias y el viraje hacia la Unión Sovietica</hi> (Barcelona:
                    Critica, 2006).</note></p>
            <p>»Revizionistične težnje« pa so se, kot opozarja Pelai Pages, po padcu berlinskega
                zidu in komunizma v Vzhodni Evropi pojavile tudi pri nekaterih zgodovinarjih na
                levici, ki so poskušali po odprtju sovjetskih arhivov in objavi sovjetskih arhivskih
                gradiv na vsak način obraniti sovjetska in španska komunistična stališča v drugi
                polovici tridesetih let, čeprav jih preprosto ni bilo več mogoče zagovarjati. V tem
                smislu so znova nastopili s tezo, da je bila španska državljanska vojna preprosto
                rezultat spopada med demokracijo in fašizmom, ter povsem zaobšli problem socialnih
                in gospodarskih razmer ter regionalnih razlik, ki so privedle do revolucionarnega
                vrenja ob začetku vojne in daljnosežno vplivale na njen potek. To je še zaostrilo
                polemična razhajanja, ki so jih povzročila že v devetdesetih letih preteklega
                stoletja objavljena sovjetska gradiva o vlogi sovjetske politične policije pri uboju
                voditelja katalonske delavske stranke POUM Andreua Nina in v majskih dogodkih v
                Barceloni in Kataloniji leta 1937. Nekateri, ne samo španski komunistični avtorji,
                so se tako ob koncu devetdesetih let preteklega in v začetku 21. stoletja pri
                obtoževanju katalonske delavske stranke in njenih voditeljev ponovno zatekli k
                sovjetskim in komunističnim obtožbam iz druge polovice tridesetih let in med drugim
                ob stoletnici rojstva tudi Georgea Orwella obtožili, da je v času hladne vojne
                »ovajal komunistične intelektualce«.<note place="foot" xml:id="ftn35" n="34">Gl.
                    Pelai Paies (Pages), »Španski građanski rat i istorijski revizionizam,«
                    36–40.</note>
            </p>
            <p>Četrt stoletja po Francovi smrti ni torej prav nič kazalo, da se polemične razprave o
                bližnji španski preteklosti umirjajo, nasprotno: zaostrena polemična nasprotja so ob
                prelomu stoletja sprožila živahno razpravo o vlogi zgodovinskega spomina in politiki
                spominjanja v obdobju »tranzicije«. Gibanje »za zgodovinski spomin«, ki se je
                razmahnilo ob začetku novega tisočletja in so se mu pridružili tudi mnogi akademiki,
                je spodbudilo množičen projekt izkopavanja grobišč med vojno in po vojni brez
                pravega sojenja ubitih in prikrito pokopanih po vsej Španiji. Gibanje so sčasoma
                podprli tudi politiki, čeprav le ene, leve strani, saj se je jasno pokazalo, da leta
                1977 sprejeti zakon o amnestiji z deklariranim pozivanjem k »spravi« ni premostil
                prepada, ki je ločeval »dve Španiji«, obe naslednici v državljansko vojno vpletenih
                taborov. Leta 2007 je levosredinski vladi socialističnega voditelja Joséja Luiza
                Rodrígeza Zapatera v parlamentu uspelo pridobiti poslance, da so izglasovali »zakon
                o zgodovinskem spominu« (»Ley de Memoria Histórica de España«), ki je opredelil
                pomoč žrtvam preganjanj, hkrati pa zagotovil sredstva za organizacijo in
                financiranje izkopavanja grobišč, identifikacijo ubitih in njihova spominska
                obeležja. Toda vlada pod vodstvom Ljudske stranke Mariana Rajoya je sredstva za
                izkopavanje in urejanje grobišč z utemeljitvijo, da morajo Španci brez »napetosti«
                in »delitev gledati v prihodnost«, že leta 2011 spet ukinila.<note place="foot"
                    xml:id="ftn36" n="35">Dan Hancox, »Race, God and Family, Franco's Crypt: Spanish
                    Culture and Memory since 1936 by Jeremy Treglown,« <hi rend="italic">London
                        Review of Books,</hi> 2. 7. 2015, 17.</note></p>
            <p>Val spominjanja in političnih manipulacij s spominskimi pričevanji, ki ga je sprožil
                Zapaterov zakon, je med zgodovinarji naletel tudi na kritike in glasne ugovore. Med
                kritiki zagovornikov zakona o »zgodovinskem spominu« je bil tako tudi eden
                najuglednejših sodobnih španskih zgodovinarjev in avtorjev del o španski zgodovini,
                španskih socialistih, frankizmu, španskih delitvah in žrtvah državljanske vojne
                Santos Juliá. Juliá je že pred sprejetjem zakona ugotavljal, da spominjanja ni
                mogoče uzakonjati in tudi ne zakonsko določati njegove vsebine, saj mora vsakdo
                imeti pravico do spominjanja, hkrati pa opozarjal, da je spomin rezultat osebnih
                življenjskih izkušenj in doživetij posameznikov in se zato v temelju razlikuje od
                zgodovinopisne analize preteklosti, ki se mora ob kritičnem preverjanju zgodovinskih
                dejstev opirati na obširno in raznoliko zgodovinsko gradivo. Juliá je s svojimi
                stališči zanetil polemiko, v katero se je med drugimi vključil ameriški hispanist
                Sebastian Faber, ki je Julii očital, da odreka legitimnost spominskim pričevanjem,
                kar pa je Juliá odločno zanikal in še enkrat ponovil, da spominjanja nikakor ne kaže
                zamenjevati z zgodovino, saj sta spomin in zgodovina »dve povsem različni
                    stvari«.<note place="foot" xml:id="ftn37" n="36">Santos Juliá, »Memorias en
                    lugar de memoria,« <hi rend="italic">El País</hi>, 2. 7. 2006. Sebastian Faber,
                    »The Debate about Spain's Past and the Crisis of Academic Legitimacy: The Case
                    of Santos Juliá,« <hi rend="italic">The Colorado Review of Hispanic Studies</hi>
                    5 (2007): 165–90. Santos Juliá, »Carta a los Directores,« <hi rend="italic">The
                        Colorado Review of Hispanic Studies</hi> 7 (2009): 241–50.</note>
            </p>
            <p>Med temami, ki so v zadnjem desetletju posebej zaposlovale španske zgodovinarje, je
                bila še naprej v ospredju problematika političnega nasilja med državljansko vojno in
                po njej, raziskovalci pa so, kot piše Pelai Pages, že presegli »pozitivistično fazo
                številčnega ugotavljanja žrtev« in se posvetili analizi nasilja v širšem
                zgodovinskem kontekstu. Pri tem se ocene števila žrtev na ozemlju celotne Španije,
                ki jih navajajo različni raziskovalci in raziskovalne skupine, še vedno precej
                razlikujejo. Pelai Pages npr. omenja skupno število 80.000 žrtev političnega nasilja
                v času vojne in 50.000 v letih povojne represije, pri čemer naj bi bila
                republikanska stran odgovorna za nekaj manj kot 50.000 ubitih.<note place="foot"
                    xml:id="ftn38" n="37">Pelai Pajes (Pages), »Španski građanski rat i istorijski
                    revizionizam,« 41.</note> Po odpiranju sovjetskih arhivov so bile nove
                pozornosti raziskovalcev deležne teme o politiki Sovjetske zveze v Španiji, o
                mednarodnih brigadah in posebej o vlogi sovjetskih diplomatov, obveščevalcev in
                kominternskih političnih aktivistov. Raziskovanje gospodarskega življenja in
                družbenih sprememb v drugi polovici tridesetih let preteklega stoletja je tudi v
                zadnjem desetletju večinoma potekalo v lokalnih in regionalnih okvirih, opravljene
                raziskave pa potrjujejo, da je imela politika kmetijske in industrijske
                kolektivizacije v nekaterih pokrajinah več kot simboličen pomen in vse značilnosti
                socialne revolucije. Del kmečkega prebivalstva in delavstva naj bi v tej luči v
                začetku vojne nesporno težil k daljnosežnejšim družbenim spremembam, ki pa so jim
                nasprotovali ne le meščanski liberalci, temveč tudi nemajhen del socialistov in
                španski komunisti s podporniki v Moskvi. Z zaostrovanjem vojne naj bi nato
                revolucionarni zanos že izgubljal moč, k čemur so svoje doprinesli komunisti, ki
                posebej v Kataloniji niso bili pripravljeni privoliti v revolucionaren proces pod
                vodstvom anarhistov in do Moskve kritične katalonske delavske stranke. </p>
            <p>Že v začetku novega tisočletja je izšlo tudi več zgodovinopisnih del, ki so na eni
                strani obravnavala vlogo katoliške cerkve v državljanski vojni in njeno podporo
                    Francu,<note place="foot" xml:id="ftn39" n="38">Hilari Raguer, <hi rend="italic"
                        >La pólvora y el incienso: la iglesia y la guerra civil española</hi>
                    (Barcelona: Peninsula, 2001). Julían Casanova, <hi rend="italic">La Iglesia de
                        Franco</hi> (Madrid: Temas de Hoy, 2001).</note> na drugi pa militantni
                antiklerikalizem republikanskega tabora, nasprotovanje dela baskovske in katalonske
                duhovščine podpori španskega episkopata uporniški vojski in podporo nekaterih
                katoliških političnih skupin, kot npr. katalonskih krščanskih demokratov, republiki.
                Podobno so bile novih obravnav deležne vojna in vojaška zgodovina,<note place="foot"
                    xml:id="ftn40" n="39">V literaturi se posebej omenja knjiga Gabriela Cordone,
                        <hi rend="italic">Historia militar de una guerra civil. Estrategia y
                        tácticas de la guerra de España</hi> (Barcelona: Flor de Viento,
                    2006).</note> organizacija delavskih milic v prvem obdobju vojne ter bitka ob
                Ebru in bitka za Madrid. Zanimanje bralcev so posebej pritegnili življenjepisi
                politikov, od biografije Manuela Azañe Santosa Julie, Juana Negrína Ricarda
                Mirallesa in Enriqua Moradiellosa do kritičnih portretov Caudilla Francisca Franca
                Angela Viñasa, Stanleyja Peyna in Jesúsa Palaciosa<note place="foot" xml:id="ftn41"
                    n="40">Santos Juliá, <hi rend="italic">Vida y tiempo de Manuel Azaña</hi>
                    (Madrid: Taurus, 2008). Ricardo Miralles in Juan Negrín, <hi rend="italic">La
                        republica en guerra</hi>, (Madrid: Temas de Hoy, 2003). Enrique Moradiellos,
                        <hi rend="italic">Negrín: Biografia de la figura más difamada de la España
                        de siglo XX</hi> (Barcelona: Peninsula, 2006). Angel Viñas, <hi
                        rend="italic">La otra cara del caudillo: Mitos y realidades en biografia de
                        Franco</hi> (Barcelona: Cultura, 2015). Stanley Payne in Jesús Palacios, <hi
                        rend="italic">Franco: A Personal and Political Biography</hi> (Madison:
                    University of Wisconsin Press, 2014).</note> V javnosti in med kolegi
                raziskovalci sta precejšno pozornost vzbudila tudi obračun Alberta Reiga Tapie z
                enim temeljnih frankističnih mitov, mitom o neizogibnosti puča leta 1936,<note
                    place="foot" xml:id="ftn42" n="41">Alberto Reig Tapia, <hi rend="italic">La
                        cruzada de 1936: Mito y memoria</hi> (Barcelona: Alianza Editorial,
                    2006).</note> in ob sedemdeseti obletnici začetka državljanske vojne izdana
                knjiga Julia Arósteguija <hi rend="italic">Zakaj 18. julij… in potem</hi>, ki je
                obravnavala ozadje pronunciamenta generalov ter politične in socialne posledice
                preraščanja vojaškega upora v državljansko vojno.<note place="foot" xml:id="ftn43"
                    n="42">Julio Aróstegui, <hi rend="italic">Por qué el 18 de julio … y
                        despues</hi> (Barcelona: Flor de Viento, 2006).</note></p>
            <p>Španska državljanska vojna je torej tema, ki tudi osemdeset let po izbruhu vojne
                močno zaposluje špansko zgodovinopisje in deli zgodovinarje in špansko javnost.</p>
        </body>
        <back>
            <div type="bibliography">
                <head>Viri in literatura</head>
                <listBibl>
                    <head>Literatura:</head>
                    <bibl>Aróstegui, Julio. <hi rend="italic">Por qué el 18 de julio … y
                            despues</hi>. Barcelona: Flor de Viento, 2006.</bibl>
                    <bibl>Bernecker, Walter. <hi rend="italic">Krieg in Spanien 1936–1939</hi>.
                        Darmstadt: Wissenschaftliche Buchgesellscaft, 1991.</bibl>
                    <bibl>Blanco Rodrígez, Juan Andrés. »La historiografía de la guerra civil
                        española.« <hi rend="italic">Hispania Nova: Revista de Historia
                            Contemporánea</hi> 7 (2007).</bibl>
                    <bibl>Bolloten, Burnett. <hi rend="italic">The Spanish Civil War: Revolution and
                            Counter Revolution.</hi> Chapel Hill, N. C.: University of North
                        Carolina University Press, 1991.</bibl>
                    <bibl>Bolloten, Burnett. <hi rend="italic">The Spanish Revolution</hi>. Chapel
                        Hill, N. C.: University of North Carolina Press, 1979.</bibl>
                    <bibl>Broué, Pierre in Émile Témime. <hi rend="italic">La révolution et la
                            guerre d'Espagne</hi>. Les Éditions de Minuit: Paris, 1961.</bibl>
                    <bibl>Broué, Pierre in Émile Témime. <hi rend="italic">Španska revolucija in
                            državljanska vojna</hi>. Delavska enotnost: Ljubljana, 1986.</bibl>
                    <bibl>Carr, E. H. <hi rend="italic">The Comintern &amp; The Spanish Civil
                            War</hi>, ur. Tamara Deutscher. London: Macmillan, 1984.</bibl>
                    <bibl>Casanova, Julían. <hi rend="italic">La Iglesia de Franco</hi>. Madrid:
                        Temas de Hoy, 2001.</bibl>
                    <bibl>Chavez Palacios, Julián. »La historiografía reciente sobre la Guerra Civil
                        de 1936–1939 en los umbrales del nuevo milenio.« <hi rend="italic">Annales
                            de Historia Contemporanea</hi> 16 (2000): 410–29. </bibl>
                    <bibl>Chomsky, Noam. »Objektivität und liberales Gelehrtentum.« V: <hi
                            rend="italic">Verantwortlichkeit der Intellektuellen.</hi> Suhrkamp
                        Verlag: Frankfurt, 1971.</bibl>
                    <bibl>Cierva, Ricardo. <hi rend="italic">Historia esencial de la Guerra
                            Civil</hi>. Madrid: Fenix, 1996.</bibl>
                    <bibl>Cordone, Gabriela. <hi rend="italic">Historia militar de una guerra civil.
                            Estrategia y tácticas de la guerra de España.</hi> Barcelona: Flor de
                        Viento, 2006.</bibl>
                    <bibl>Faber, Sebastian. »The Debate about Spain's Past and the Crisis of
                        Academic Legitimacy: The Case of Santos Juliá.« <hi rend="italic">The
                            Colorado Review of Hispanic Studies</hi> 5 (2007): 165–90.</bibl>
                    <bibl>Graham, Helen. »Spain Betrayed? The New Historical McCarthysm.« <hi
                            rend="italic">Science and Society (A Journal of Marxist Thought and
                            Analysis)</hi> 68 (2004), št. 3: 364–69.</bibl>
                    <bibl>Graham, Helen. <hi rend="italic">Socialism and War: The Spanish Socialist
                            Party in Power and Crisis 1936–1939</hi>. Cambridge: Cambridge
                        University Press, 1991. </bibl>
                    <bibl>Graham, Helen. <hi rend="italic">The Spanish Civil War: A Very Short
                            Introduction</hi>. Oxford: Oxford University Press, 2005.</bibl>
                    <bibl>Graham, Helen. <hi rend="italic">The Spanish Republic at War
                            1936–1939</hi>. Cambridge: Cambridge University Press, 2002.</bibl>
                    <bibl>Hancox, Dan. »Race, God and Family, Franco's Crypt: Spanish Culture and
                        Memory since 1936 by Jeremy Treglown.« <hi rend="italic">London Review of
                            Books,</hi> 2. 7. 2015, 17.</bibl>
                    <bibl>Hobsbawm, Eric. <hi rend="italic">Čas skrajnosti: Svetovna zgodovina
                            1914–1991</hi>. Ljubljana: Znanstveno in publicistično središče,
                        2000.</bibl>
                    <bibl>Juliá, Santos. »Carta a los Directores.« <hi rend="italic">The Colorado
                            Review of Hispanic Studies</hi> 7 (2009): 241–50.</bibl>
                    <bibl>Juliá, Santos. »Memorias en lugar de memoria.« <hi rend="italic">El
                            País</hi>, 2. 7. 2006.</bibl>
                    <bibl>Julía, Santos. <hi rend="italic">Victimas de la guerra civil</hi>. Madrid:
                        Temas de Hoy, 1999.</bibl>
                    <bibl>Juliá, Santos. <hi rend="italic">Vida y tiempo de Manuel Azaña</hi>.
                        Madrid: Taurus, 2008. </bibl>
                    <bibl>Kirschenbaum, Lisa A. <hi rend="italic">International Communism and the
                            Spanish Civil War, Solidarity and Suspicion.</hi> New York: Cambridge
                        University Press, 2015.</bibl>
                    <bibl>Koestler, Arthur. <hi rend="italic">Španski testament</hi>. Ljubljana:
                        Cankarjeva družba, 1939.</bibl>
                    <bibl>Maier, Klaus A. <hi rend="italic">Guernika, 26-4-1937</hi>. Madrid: Sedmay
                        Ediciones, 1976. </bibl>
                    <bibl>Malefakis, Edward. <hi rend="italic">Agrarian Reform and Peasant
                            Revolution in Spain</hi>. New Haven: Yale University Press, 1970. </bibl>
                    <bibl>Miralles, Ricardo, Juan Negrín. <hi rend="italic">La republica en
                            guerra</hi>. Madrid: Temas de Hoy, 2003. </bibl>
                    <bibl>Moa, Pio. <hi rend="italic">Los mitos de la Guerra Civil</hi>. Madrid: La
                        Esfera de los Libros, 1999.</bibl>
                    <bibl>Moradiellos, Enrique. <hi rend="italic">La Guerra Civil</hi>. Madrid:
                        Marcel Pons, 2003. </bibl>
                    <bibl>Moradiellos, Enrique. <hi rend="italic">Negrín. Biografia de la figura más
                            difamada de la España de siglo XX.</hi> Barcelona: Peninsula,
                        2006.</bibl>
                    <bibl>Moreno Gomes, Francisko (Moreno Gomez, Francisco). »Istorija, sećanje i
                        prava žrtava.« V: <hi rend="italic">Španski građanski rat i istorijski
                            revizionizam: idealisti protiv istoričara</hi>. Beograd: Udruženje
                        španskih boraca i Fakulteta političkih nauka, 2014.</bibl>
                    <bibl>Pajes, Pelai (Pages, Pelai). »Španski građanski rat i istorijski
                        revizionizam: idealisti protiv istoričara.« V: <hi rend="italic"
                            >Preispitivanje prošlosti i istorijski revizonizam (Zloupotrebe istorije
                            španskog građanskog rata i drugog svetskog rata na prostoru
                            Jugoslavije)</hi>, 33–49. Beograd: Udruženje španskih boraca in Fakulteta
                        političkih nauka, 2014.</bibl>
                    <bibl>Payne, Stanley G. »Recent Historiography on the Spanish Civil War.« <hi
                            rend="italic">Journal od Modern History</hi> 60 (1988): 540–56. </bibl>
                    <bibl>Payne, Stanley in Javier Tusell. <hi rend="italic">La guerra civil: Una
                            nueva vision del conflicto que dividió España. </hi>Madrid: Temas de
                        Hoy, 1996.</bibl>
                    <bibl>Payne, Stanley in Jesús Palacios. <hi rend="italic">Franco: A Personal and
                            Political Biography</hi>. Madison: University of Wisconsin Press,
                        2014.</bibl>
                    <bibl>Payne, Stanley. <hi rend="italic">La revolucíón y la guerra civil
                            española</hi>. Madrid: Jucar 1976. </bibl>
                    <bibl>Payne, Stanley. <hi rend="italic">Por qué la República perdió la
                            guerra?</hi>. Madrid: Espasa Calpe, 2010.</bibl>
                    <bibl>Payne, Stanley. <hi rend="italic">The Spanish Civil War, the Soviet Union
                            and Communism</hi>. New Haven: Yale University Press, 2004. </bibl>
                    <bibl>Preston, Paul. <hi rend="italic">The Coming of the Spanish Civil War:
                            Reform, Reaction, Revolution in the Second Republic 1931–1936</hi>.
                        London: Macmillan, 1978.</bibl>
                    <bibl>Preston, Paul. <hi rend="italic">The Spanish Civil War: Reaction,
                            Revolution, Revenge</hi>. London: Harper Perenial, 2006.</bibl>
                    <bibl>Preston, Paul. <hi rend="italic">The Spanish Holocaust: Inquisition and
                            Extermination in the Twentieth-Century Spain.</hi> London:
                        Harper-Collins, 2012.</bibl>
                    <bibl>Radica, Bogdan. <hi rend="italic">Agonija Evrope</hi>. Beograd: Geca Kon
                        A. D., 1940.</bibl>
                    <bibl>Radosh, Ronald, Grigor Sevostianov in Mary R. Habeck. <hi rend="italic"
                            >Spain Betrayed: The Soviet Union in the Spanish Civil War</hi>. New
                        Haven: Yale University Press, 2001.</bibl>
                    <bibl>Raguer, Hilari. <hi rend="italic">La pólvora y el incienso: la iglesia y
                            la guerra civil española</hi>. Barcelona: Peninsula, 2001.</bibl>
                    <bibl>Ravbar, Alojz. <hi rend="italic">Zakaj je padla španska republika</hi>.
                        Ljubljana: Borec, 1971.</bibl>
                    <bibl>Reig Tapia, Alberto. <hi rend="italic">Anti-Moa</hi>. Barcelona: Ediciones
                        B, 2006.</bibl>
                    <bibl>Reig Tapia, Alberto. <hi rend="italic">La cruzada de 1936: Mito y
                            memoria</hi>. Barcelona: Alianza Editorial, 2006.</bibl>
                    <bibl>Robinson, Richard. <hi rend="italic">The Origins of Franco's Spain: The
                            Right, the Republic and the Revolution 1931–1936</hi>. Pittsburgh:
                        University of Pittsburg Press, 1970.</bibl>
                    <bibl>Southworth, Herbert R. <hi rend="italic">La destruccíon de Guernica:
                            Periodismo, diplomacia, propaganda e historia</hi>. Paris: Ruedo
                        Iberico, 1977.</bibl>
                    <bibl>Viñas, Ángel Martin. <hi rend="italic">El oro de Moscu: Alfa y Omega de un
                            mito franquista</hi>. Barcelona: Grijalbo, 1979.</bibl>
                    <bibl>Viñas, Ángel Martin. <hi rend="italic">El oro español en la Guerra
                            Civil</hi>. Madrid: Instituto de historias fiscales, 1976.</bibl>
                    <bibl>Viñas, Angel. <hi rend="italic">La otra cara del caudillo: Mitos y
                            realidades en biografia de Franco</hi>. Barcelona: Cultura, 2015.</bibl>
                    <bibl>Viñas, Ángel. <hi rend="italic">La soledad de la República: el abandono de
                            las democracias y el viraje hacia la Unión Sovietica</hi>. Barcelona:
                        Critica, 2006.</bibl>
                </listBibl>
            </div>
            <div type="summary" xml:lang="en">
                <head type="main">ON HISTORIOGRAPHY OF THE SPANISH CIVIL WAR</head>
                <head>SUMMARY</head>
                <docAuthor>Peter Vodopivec</docAuthor>
                <p>The author of the paper points to the main trends in the research of the Spanish
                    civil war conducted since the early 1960s, when the first critical
                    distance-based analyses were carried out by British, American, French and
                    Spanish researchers in the atmosphere of slowly releasing post-war bloc
                    tensions. The paper mostly reflects on works and interpretations by British
                    historians Hugh Thomas and Paul Preston, American historians Stanley Payne and
                    Gabriel Jackson, and French authors Pierre Broué and Émile Témime, while briefly
                    mentioning the books and standpoints of Burnett Bolloten, Walther Bernecker,
                    Ronald Radosh, Herbert Southworth, Helen Graham, E.H. Carr and Noam Chomsky.</p>
                <p>Furthermore, the author mentions that more critical works describing the early
                        20<seg rend="superscript">th</seg> century in Spain were first published in
                    1960s, whereas the civil war and Franco’s regime were more systematically
                    discussed only after Franco’s death. In the first “transition” period following
                    the death of General Franco, Spanish historians were mainly focused on the
                    investigation of the civil war's political aspects and the pre-civil war period,
                    which led to more extensive research conducted on the regional and local levels.
                    In the 1980s, historians, especially those active on the regional and local
                    levels, started to address the economic and social situation as well as new
                    topics such as proper judicial organisation, emigration, culture and propaganda,
                    life in the rear areas, and forms of repression in the pre- and post-war period.
                    At the same time, the number of published critical archival sources and other
                    documents increased, as did the interest for “oral sources” and “oral history”.
                    In the late 20<seg rend="superscript">th</seg> and early 21<seg
                        rend="superscript">th</seg> century, controversial debates about the Spanish
                    history did not seem to be calming down. Quite the opposite: on the one hand,
                    the works of neo-francoist historians, such as Pio Moa, still attracted a wide
                    circle of readers, whereas, on the other hand, the initiation of a movement for
                    the recovery of “historical memory” triggered the excavations of mass graves
                    holding the bodies of those who were murdered and secretly buried across Spain
                    both during and after the war.</p>
                <p>Apart from political violence during and after the civil war, various topics,
                    e.g. the policy followed by the Soviet Union and the operation of international
                    brigades, also attracted attention of Spanish researchers once the Russian
                    archives were unsealed, whereas readers were more interested in the biographies
                    of political leaders and Franco and historiographical presentations of the role
                    the church played in the Civil War as well as the military history of the
                    period. The author concludes that, 80 years after the military pronunciamento
                    organized by Spanish generals, the Spanish civil war is still a topic that
                    divides both Spanish historians and Spain's wider public.</p>
            </div>
        </back>
    </text>
</TEI>
