<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Enakost v različnem: dejstva in spoznanja o politični problematiki dveh
                    jugoslovanskih držav<note place="foot" xml:id="ftn2" n="*">Članek kot pregledni
                        znanstveni članek z značajem razmišljanja o obravnavani tematiki temelji na
                        zgodovinskih dejstvih, ki jih je utemeljilo slovensko in jugoslovansko
                        zgodovinopisje za obdobje jugoslovanske države. Dejstva izhajajo tudi iz
                        virov, številni so objavljeni v različnih publikacijah, uradnih listov in
                        zares obširne starejše, novejše in najnovejše zgodovinopisne literature.
                    </note></title>
                <author>
                    <forename>Zdenkko</forename>
                    <surname>Čepič</surname>
                    <roleName>Dr.</roleName>
                    <email>zdenko.cepic@inz.si</email>
                </author>
            </titleStmt>
            <editionStmt>
                <edition><date>2023-09-21</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Privoz 11</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/4227</pubPlace>
                <date>2023</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">63</biblScope>
                <biblScope unit="issue">2</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term></term>
                </keywords>
                <keywords xml:lang="sl">
                    <term></term>
                </keywords>
            </textClass>
        </profileDesc>
        <revisionDesc>
            <listChange>
                <change><date>2023-09-27T09:27:04Z</date>
                    <name>Mihael Ojsteršek</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Zdenko Čepič</docAuthor>
            <docImprint>
                <idno type="DOI">https://doi.org/10.51663/pnz.63.2.09</idno>
                <idno type="cobissType">Cobiss tip.: 1.02</idno>
            </docImprint>
            <div type="abstract"/>
            <div type="abstract" xml:lang="sl"/>
        </front>
        <body>
            <div>
                <head>I</head>
                <quote><l style="text-align:right;"><hi
                            rend="italic bold">»Sada! smo v Velesrbiji. Glejte, danes je država tako
                            urejena: </hi></l>
                    <l style="text-align:right;"><hi rend="italic bold"
                            >Srbi vladajo, Hrvati razgovarjajo, mi plačujemo, </hi></l>
                    <l style="text-align:right;"><hi rend="italic"
                            >Nemci, Madžari in Muslimani so pa v akciji. </hi></l>
                    <l style="text-align:right;"><hi rend="italic"
                            >(Odobravanje in ploskanje. Medklici iz desnice: 'To je
                        mržnja.')</hi></l>
                    <l style="text-align:right;"><hi rend="italic">Vas
                            je 43 %, to ni mržnja, to je dejstvo. (Glas iz desnice: 'Malo več!’)
                        </hi></l>
                    <l style="text-align:right;"><hi rend="italic"
                            >Dobro, koliko</hi></l>
                    <l style="text-align:right;"><hi rend="italic">več?
                            (Glas iz desnice: '51 %.') </hi></l>
                    <l style="text-align:right;"><hi rend="italic">43 %
                            vas je, a prišli smo tako daleč, da imate v skupščini</hi></l>
                    <l style="text-align:right;"><hi rend="italic">dobri
                            dve tretjini poslancev.«</hi><note place="foot" xml:id="ftn3" n="1">»Proračunski govor
                            dr. Antona Korošca,« <hi rend="italic">Slovenec</hi>, 9. 2. 1926, št. 32,  2.</note></l></quote>
                <p>V zgodovini Slovencev se Jugoslaviji ni mogoče izogniti, saj je z njo povezana
                    tudi zgodovina slovenske državnosti oziroma nastajanja slovenske države, prav
                    tako osamosvojitev Slovenije in nastanek neodvisne in suverene slovenske države.
                    To sodi v našo zgodovino, prav tako kot vanjo sodijo življenje Slovencev pod
                    Habsburžani in vse, kar se je zgodilo na našem ozemlju in je vplivalo na
                    takratno življenje tukajšnjega prebivalstva, razvoj Slovencev kot naroda in
                    Slovenije kot države. Zgodovina je nekaj celovitega in ne nekaj, kar nekomu
                    danes ni všeč, kar je treba iz nje izpustiti, spregledati ali pa prikazati kot
                    nekaj skrajno negativnega. To vsaj pri določenih političnih subjektih sedaj
                    velja za Jugoslavijo. Zgodovino želijo prilagoditi svojim političnim pogledom in
                    potrebam. Zgodovinopisje se temu ne sme ukloniti in Jugoslavija, prva in druga,
                    morata imeti v slovenski zgodovini svoj prostor. Podoba prve in druge
                    Jugoslavije je v zgodovini slovenskega naroda lahko le takšna, kot jo izriše
                    znanstveno zgodovinopisje. Obdobje življenja v Jugoslaviji je del slovenske
                    zgodovine in ga je treba kot takšno tudi zgodovinopisno obravnavati. </p>
                <p>V preteklosti je bila v takšnem zgodovinskem in tudi zgodovinopisnem položaju
                    habsburška država, ki je med drugim dobila oznako »ječa narodov«. V veliki meri
                    precej neupravičeno, vendar je oznaka nastala iz političnih potreb takratnega
                    časa in zlasti po koncu »črno-žolte« monarhije. Tudi iz političnih potreb
                    antantnih držav v prvi svetovni vojni. Sedanje negativno prikazovanje
                    Jugoslavije, zlasti druge, nastale v vihri druge svetovne vojne in po njej, je
                    povezano z osamosvojitvijo Slovenije oziroma s procesom demokratizacije in
                    osamosvajanja, ki je privedel do osamosvojitve Slovenije. Negativni pogled na
                    drugo Jugoslavijo je povezan predvsem z njenim političnim sistemom in monistično
                    oblastjo komunistov ter izhaja iz sedanjih političnih potreb. Prav tak je bil
                    odnos druge Jugoslavije do prve, ki so jo v drugi označevali kot »gnilo«
                    predvsem zato, ker je »tlačila« oziroma zanikala narode in po njihovem ni bila
                    dovolj demokratična. Sedaj je na sramotilnem stebru druga Jugoslavija, vendar ne
                    toliko zaradi odnosa do naroda ali narodov, ampak zaradi političnega sistema in
                    komunistov kot nosilcev oblasti. Torej zaradi vprašanja demokracije oziroma
                    njene oblike.</p>
                <p>Z vidika slovenske preteklosti, zlasti tiste v »kratkem 20. stoletju«, igrata eno
                    ključnih vlog narod ter odnos do narodnega vprašanja in do narodovih pravic.
                    Oboje je bilo zelo pomembno pri odhodu iz avstro-ogrske države, pri nastanku
                    jugoslovanske države pa tudi pri njenem koncu. Nacionalno vprašanje je bilo eno
                    od bistvenih »gibal« prve in druge jugoslovanske države. </p>
                <p>Za državo Slovenijo (za njene prebivalce, med katerimi je bila večina Slovencev)
                    se je konec jugoslovanskega obdobja formalno začel s plebiscitom o državni
                    samostojnosti. S formalno odločitvijo večine slovenskih volivcev se je začel
                    konec slovenskega bivanja v jugoslovanski državi, ki se je iztekel z
                    razglasitvijo neodvisne in samostojne slovenske države 25. junija 1991.<note
                        place="foot" xml:id="ftn4" n="2"> Badinterjeva komisija, ki jo je v okviru
                        konference o Jugoslaviji jeseni 1991 ustanovila Evropska skupnost, potem ko
                        sta Slovenija in Hrvaška razglasili svojo samostojnost in neodvisnost, je
                        med drugim ugotovila in odločila, da je SFRJ razpadla – da ne obstaja več,
                        ter tudi določila, kdaj je katera od njenih federalnih enot postala
                        samostojna država. Za Slovenijo so se odločili za 8. oktober 1991 (mnenje
                        št. 11), ko je pretekla trimesečna »zamrznitev« slovenske osamosvojitve, za
                        katero so se dogovorili na Brionih (t. i. brionska deklaracija) pod
                        pokroviteljstvom treh zunanjih ministrov držav Evropske skupnosti. Po tej
                        ugotovitvi je Slovenija postala v popolnosti samostojna in neodvisna država
                        po izteku trimesečnega moratorija, dogovorjenega na Brionih.Badinterjeva
                        komisija je bila arbitražna komisija, ki je delovala (oblikoval in imenoval
                        jo je Svet ministrov Evropske ekonomske skupnosti) v okviru mirovne (t. i.
                        haaške) konference o Jugoslaviji jeseni 1991, ime pa je dobila po francoskem
                        pravniku Robertu Badinterju, ki jo je vodil. Komisijo je sestavljalo pet
                        članov, predsednikov ustavnih sodišč držav EES. Imela je nalogo
                        reševati/rešiti sporna vprašanja glede razpada jugoslovanske države. Od
                        novembra 1991 do januarja 1993 je izdala enajst pravnih razlag, s katerimi
                        je pravno utemeljila dejstvo, da je SFRJ razpadla in da ne obstaja več
                        (mnenje št. 8), da je treba vprašanje sukcesije držav, ki so nastale iz nje,
                        reševati po načelih mednarodnega prava in na osnovi pravičnosti, da nobena
                        od novonastalih držav nima pravice nadaljevati članstva v mednarodnih
                        organizacijah, da se meje med nekdanjimi federalnimi enotami (novonastalimi
                        državami) smatrajo za državne meje, ki se lahko spremenijo le s sporazumom
                        (ne s silo). Za Badinterjevo komisijo je bila v zvezi s samostojnostjo
                        Republike Slovenije in njenega mednarodnega priznanja pomembna ugotovitev,
                        da je Slovenija decembra 1990 izvedla plebiscit, na katerem se je 88,5
                        odstotka volivcev odločilo za samostojnost izven jugoslovanske države, in da
                        je, ko nikakor ni prišlo do soglasja glede sprememb ureditve SFRJ, 25. 6.
                        1991 razglasila samostojnost. </note> S tem je bilo konec obdobja, ki ga je
                    mogoče imenovati slovensko jugoslovansko stoletje. Trajalo je dejansko ves čas
                    »kratkega 20. stoletja«, kot je britanski zgodovinar Eric Hobsbawm opredelil
                    obdobje od prve svetovne vojne pa do začetka devetdesetih let 20. stoletja.
                    Slovenija je bila del Jugoslavije – jugoslovanske države dveh obdobij in petih
                    imen – 871 mesecev, 26.480 dni; od 1. decembra 1918 do 25. junija 1991, torej 72
                    let in pol.<note place="foot" xml:id="ftn5" n="3"> Obdobje druge svetovne vojne,
                        ko je bila jugoslovanska država okupirana in razkosana med različne
                        okupatorje (z različnimi okupacijskimi sistemi) in je na njenem ozemlju
                        nastala NDH, je treba šteti kot čas obstoja jugoslovanske države, kajti v
                        pogledih držav, ki so se borile proti državam okupatorkam Jugoslavije, je ta
                        obstajala in sta jo predstavljala njena vlada ter kralj. Kraljevina
                        Jugoslavija je kljub temu, da je bila okupirana in razkosana, razglasila
                        nadaljevanje vojne proti okupatorjem. Sprememba oblasti v Jugoslaviji,
                        izvedena med vojno, v mednarodnem pogledu ni pomenila nastanka nove
                        jugoslovanske države, ampak njeno neprekinjeno nadaljevanje. </note> To je
                    bil zanjo in njeno prebivalstvo čas jugoslovanske države. Čas bitja in žitja v
                    njej in zanjo – pa tudi proti njej.</p>
                <p>Zdaj je Jugoslavija del zgodovine, tudi zgodovine Slovencev. V 20. stoletju sta
                    izginili dve državi, v katerih smo Slovenci živeli, habsburška avstro-ogrska
                    država in jugoslovanska država. Prva je izginila po prvi svetovni vojni in ena
                    od držav, ki so nastale na njenem pogorišču, je bila jugoslovanska. Najprej je
                    bila to »majhna« jugoslovanska država »habsburških Jugoslovanov«, Država
                    Slovencev, Hrvatov in Srbov, ki se je nato iz potrebe (po lastni volji) združila
                    s Kraljevino Srbijo v Kraljevino Srbov, Hrvatov in Slovencev – v prvo
                    Jugoslavijo. Ta je dejansko, ne pa tudi formalno izginila zaradi druge svetovne
                    vojne. V njej se je nato oblikovala v mnogočem drugačna država, a sta med njima
                    obstajali kontinuiteta in povezanost.</p>
                <p>Različni sta bili v marsičem, kar opredeljuje državo in ji daje značaj, zlasti
                    glede oblasti, oblike vladavine in organizacije države. Kljub razlikam pa je med
                    obema jugoslovanskima državama – prvo in drugo Jugoslavijo<note place="foot"
                        xml:id="ftn6" n="4"> Poimenovanje jugoslovanske države z vrstilnim števnikom
                        je nevtralna, nepolitična in neideološka razvrstitev dveh jugoslovanskih
                        držav, brez uporabe označb kot kraljeva, federativna,
                        socialistična/komunistična ipd. Pri prvi Jugoslaviji gre za jugoslovansko
                        državo v letih 1918–1941/43, pri drugi pa v letih 1943/45–1991. </note> –
                    monarhijo in republiko, centralistično in federativno organizirano državo z
                    različnima političnima sistemoma – v praksi, delovanju mogoče opaziti kar nekaj
                    podobnosti (če ne kar enakosti). Zato ju kljub temu lahko primerjamo, ne pa tudi
                    enačimo, saj je vsaka nastala in obstajala v svojem času, v razmerah oziroma
                    okoliščinah, ki so njenemu zgodovinskemu razvoju dajale določene značilnosti. </p>
                <p>Vsekakor je umestno vprašanje, ali je mogoče primerjati nekaj, kar naj bi bilo
                    zaradi različnosti neprimerljivo. Vprašanje pa je tudi, ali gre resnično za
                    nekaj neprimerljivega ali pa gre za enakost v različnem oziroma je ta razlika v
                    določeni meri le navidezna in je posledica odločitve (zlasti politične). Med
                    obema jugoslovanskima državama je namreč preveč podobnosti in kar nekaj
                    enakosti, da bi ju lahko razglasili za popolnoma različni in neprimerljivi.
                    Marsikaj je bolj enako kot le podobno, tako da je različnost med obema v mnogih
                    primerih le plod hotenja, da je različno nemogoče primerjati. </p>
                <p>Pri iskanju stičnih točk ali pojavov, ki so bili zaznani kot politični problemi
                    tako v prvi kot drugi Jugoslaviji, ne smemo gledati skozi ideologijo in
                    političnost. To velja tudi – ali predvsem – za enega od izhodišč oblikovanja ter
                    doktrine druge Jugoslavije in njene federativnosti, ki se je izražala kot
                    »bratstvo in enotnost«. Šlo je za esenco jugoslovanske ideje, nastale sredi 19.
                    stoletja kot ideal bratske sloge, ki se je pokazala kot bistven način pri
                    oblikovanju druge jugoslovanske države in kot njen pogoj.<note place="foot"
                        xml:id="ftn7" n="5"> O zgodovinskem razvoju »bratstva in enotnosti« kot
                        ideala rešitve nacionalnega vprašanja v drugi Jugoslaviji Janko Pleterski v
                            <hi rend="italic">Enciklopedija Slovenije, 1: a-Ca</hi> (Ljubljana:
                        Mladinska knjiga, 1987), 358, 359.</note> Ko se opusti ideologija in se ne
                    poudarjajo njune politične razlike, je mogoče jasno videti enakosti ali vsaj
                    velike podobnosti v problematiki, ki je zaposlovala politiko v prvi in drugi
                    Jugoslaviji ter določala politično življenje v obeh državah. Problemi, s
                    katerimi se je ukvarjala politika v obeh Jugoslavijah, so bili enaki in so imeli
                    enake razloge – razlike med narodi, ki so se šteli za bratske in so stremeli k
                    enotnosti, vsaj v državnem smislu. Razlikovala pa sta se zorni kot gledanja in
                    način njihove obravnave in reševanja. </p>
                <p>V vsem obdobju jugoslovanske države, od leta 1918 do 1991, je šlo za domala enak
                    prostor, za domala enako državno ozemlje<note place="foot" xml:id="ftn8" n="6">
                        Po drugi svetovni vojni se je ozemlje jugoslovanske države spremenilo oz.
                        povečalo, saj je bil v njen okvir vključen večji del ozemlja, na katerem so
                        živeli Slovenci in Hrvati, ki je po prvi svetovni vojni (in zaradi te)
                        pripadlo Kraljevini Italiji.</note> in za prebivalstvo, ki je bilo
                    narodnostno različno, pri čemer je vsak narod imel svoje poglede in zahteve
                    glede življenja v skupni državi. Pri tem so v obeh jugoslovanskih državah
                    izstopali trije narodi – Srbi, Hrvati, Slovenci; v prvi Jugoslaviji so bili
                    priznani in so ji v njenem prvem desetletju v tem vrstnem redu dajali tudi ime,
                    v drugi pa so v federativno organizirani državi igrali vlogo, ki so jo prinesli
                    iz prve Jugoslavije. Odnosi med temi tremi narodi so krojili politiko (in od nje
                    odvisno gospodarsko politiko) prve in druge Jugoslavije, njen razvoj in tudi
                    njen konec. Odnosi med Srbi, Hrvati in Slovenci na političnem področju so bili
                    stalnica in v veliki meri enaki v obeh Jugoslavijah, v mnogih pojavnih oblikah,
                    zlasti glede razumevanja organizacije države, njenega delovanja in upravljanja,
                    pa tudi razumevanja in spoštovanja nacionalnega vprašanja.</p>
                <p>Jugoslovanski državi sta si bili v podrobnostih povsem različni, imeli pa sta
                    nekaj točk, ki so ju delale vsaj podobni. Ena od teh se je dotikala narodov, ki
                    so živeli na ozemlju države, pri čemer je bil odnos do teh narodov, do njihove
                    individualnosti, posebnosti in tudi različnosti povsem različen. Vendar je bilo
                    za obe kljub različnemu pristopu do naroda oziroma narodov prav narodno
                    vprašanje, v katerem se je pojavljal tudi hegemonizem enega od njih, ključno za
                    delovanje države in za njen obstoj oziroma konec. Kljub federativnosti, ki je
                    bila ena od značilnosti in esencialnih postavk druge jugoslovanske države ter
                    bistvo njenega nastanka in je pomenila glavno razliko od prve jugoslovanske
                    države, je bilo v njej prisotno vprašanje centralizma kot načina upravljanja
                    države. Federativnost ni zagotovila, da bi bil centralizem, ki je bil značilnost
                    prve Jugoslavije, odpravljen, pač pa se je ta kot bistven za organizacijo in
                    vodenje prve jugoslovanske države pojavljal tudi v drugi Jugoslaviji. Prav
                    težnja po njegovi večji veljavi in moči v povezavi z željo po hegemoniji
                    številčno največjega naroda je bila eden od bistvenih razlogov za njen konec.
                    Politično življenje druge Jugoslavije se je v veliki meri odvijalo okoli odnosa
                    do centralizma, ko so eni želeli njegovo večjo vlogo, češ da je učinkovit in
                    državi zagotavlja notranjo trdnost, ki se kaže tudi navzven, drugi pa so želeli
                    njegovo zmanjšanje, ker je omejeval in zaviral suverenost narodov. Tako kot v
                    prvi je tudi v drugi jugoslovanski državi prav to vprašanje bilo eno osrednjih
                    gibal politike. Centralizem in odnos do njega sta vsekakor bila eni od enakosti
                    obeh Jugoslavij.</p>
                <p>Enakost, podobnost na eni in različnost na drugi strani nič ne zmanjšujejo
                    »kakovosti« ali političnega značaja in pomena ene in druge jugoslovanske države,
                    v kateri s(m)o Slovenci preživeli »kratko 20. stoletje«. </p>
            </div>
            <div>
                <head>II</head>
                <p>Jugoslovanska država v dveh različnih podobah je glede vsega, kar predstavlja
                    državo, njeno oblast in organizacijo, kljub vsem razlikam imela mnogo enakosti
                    in podobnosti. Denimo večnacionalnost, večverskost, različen zgodovinski razvoj
                    posameznih delov države, ki so izhajali iz različnosti držav, v katerih so pred
                    tem živeli, in iz njihovih kultur, razumljenih kot uporaba splošno veljavnih
                    načel, norm, pravil vedenja, ravnanja, ter tudi gospodarske razvitosti. Prav
                    večnarodnostna sestava jugoslovanske države je v veliki meri krojila njeno
                    zgodovino, razvoj in tudi razkroj. Bila je stalnica, okoli katere se je odvijalo
                    zlasti politično življenje obeh jugoslovanskih držav, čeprav je bil odnos do
                    narodov v eni in drugi v veliki meri različen. Enakost je obstajala predvsem v
                    različnosti glede razumevanja narodov in v odnosu do njih.</p>
                <p>Vprašanje naroda, razumevanja tega in vsega, kar je povezano s tem, zlasti
                    razumevanja in priznavanja narodovih posebnosti oziroma edinstvenosti ter iz
                    tega izhajajočih pravic, je bilo os, okoli katere se je vrtela politika obeh
                    jugoslovanskih držav.</p>
                <p>Prvo in drugo jugoslovansko državo je politično obremenjevalo narodno/nacionalno
                    vprašanje – v vsaki sicer na nekoliko drugačen način, vendar z istim imenovalcem
                    – pa tudi z njim ozko povezano vprašanje organizacije države, bodisi
                    centralistične bodisi organizirane kot federacija. A tudi federacija ni
                    izključevala možnosti centralizma kot načina upravljanja države. Okrog nasprotja
                    med načelno federativnostjo in praktičnim centralizmom je potekalo veliko
                    notranjepolitičnega dogajanja druge Jugoslavije. Nacionalno vprašanje in
                    vprašanje centralizma kot načina vladanja oziroma upravljanja države je ena od
                    stičnih točk prve in druge jugoslovanske države, je hkrati enakost ali vsaj
                    podobnost in tudi izraz različnosti. Dogajanje na političnem področju je bilo v
                    številnih podrobnostih (kljub vsem razlikam) podobno, saj so bili takšni vzroki
                    zanj. Na koncu jugoslovanske države so bili kar enaki, takšni kot ob njenem
                    začetku slabega tri četrt stoletja prej. Do tega je prišlo, ko sta prevladala
                    srbski pogled in način, kar je bila želja srbskih politikov na začetku in koncu
                    jugoslovanske države. Dejansko je ta pogled bil prisoten ves čas obstoja
                    jugoslovanske države, a se ni kazal tako intenzivno, kot se je pokazal v zadnjih
                    petih letih njenega obstoja. </p>
                <p>Država je v mnogih primerih spremenljiva institucija, ki jo iz svoje potrebe
                    ustvarijo ljudje. Države nastajajo in izginjajo – tako je bilo tudi z
                    jugoslovansko državo. Na to so vplivali mnogi dejavniki, vendar je bil bistven v
                    njenem notranjem ustroju, v njenem sobivanju različnih, čeprav precej sorodnih
                    narodov, ki so dvakrat izrazili voljo za skupno državo. </p>
                <p>Države nastanejo iz zgodovinske nujnosti. Zlasti velja to za tiste, ki so nastale
                    v drugi polovici 19. stoletja, kot sta bili Kraljevina Italija in Nemška država,
                    Nemško cesarstvo, t. i. drugi rajh. Pri nastanku jugoslovanske države so se v
                    veliki meri zgledovali prav po njiju. Morda zavestno, morda pa je bilo to
                    naključje? Jugoslovanska država je nastala v zgodovinskih okoliščinah, kakršne
                    so bile po prvi svetovni vojni. </p>
                <p>Države so nastajale iz potreb vladarjev, ki so želeli vladati večjemu ozemlju, pa
                    tudi iz potreb tamkajšnjega prebivalstva, ki so ga predstavljali in vodili
                    politiki (skupaj z vladarji-dinasti), ti pa so imeli v imenu ljudi (ali pa kar v
                    svojem imenu) možnost vplivati tudi na oblikovanje države. Takšen je bil primer
                    nastanka jugoslovanske države. Ustvarili so jo politiki, pri čemer so se
                    sklicevali na ljudi, na ljudstvo, na narod in na zgodovinske okoliščine. Na eni
                    strani je bila tako želja Kraljevine Srbije po širitvi, da bi uveljavila
                    (»unovčila«) svoj politični položaj, ki ga je pridobila kot zmagovalna država v
                    prvi svetovni vojni; na drugi strani pa je pri tistih narodih oziroma ozemljih,
                    ki so pripadali poraženi in razpadli avstro-ogrski državi, združitev z močnejšo
                    državo, Kraljevino Srbijo, narekovala nujnost, ki je izhajala iz političnega
                    dogajanja na ozemlju novonastale države »habsburških Jugoslovanov«, Države
                    Slovencev, Hrvatov in Srbov. V njej je namreč prihajalo do močnega socialnega
                    vrenja, ki ga oblasti niso povsem obvladovale in so zato potrebovale pomoč
                    »večjega brata«. Eden od razlogov je bilo tudi ozemeljsko hotenje Kraljevine
                    Italije. Zato je bila hitro, le dobre tri tedne po formalnem koncu prve svetovne
                    vojne, ustanovljena nova država, Kraljevina Srbov, Hrvatov in Slovencev. Nastala
                    je po volji srbske politike, v katero je treba šteti tudi (ali predvsem)
                    vladajočega regenta Aleksandra Karađorđevića, in želje politikov Države SHS, da
                    do združitve pride čim prej. Pri tem sta bila odločilna želja in politično
                    delovanje vodilnih politikov Srbov na Hrvaškem, v prvi vrsti dotedanjega
                    voditelja srbsko-hrvaške koalicije Svetozarja Pribičevića. Njegovo politično
                    delovanje v »Narodnem vijeću« Države SHS in pri vodilnih srbskih politikih je
                    odločilno prispevalo k hitrosti pa tudi pogojem združitve v skupno državo
                    južnoslovanskih narodov, v Kraljevino SHS. Na strani Države SHS je bila ta
                    združitev razumljena kot izraz samoodločbe, čeprav je bila v veliki meri
                    izvedena pod pogoji, kakršne je narekovala politika Kraljevine Srbije, zato je
                    šlo bolj za izraz odločitve za združitev pod pogoji, ki so jih postavili
                    politikom Države SHS. Ti so jih sprejeli in nastala je Kraljevina SHS, ki je
                    bila razširitev organizacijskega stanja Kraljevine Srbije, to pa je bil strogi
                    centralizem. Združitev ali »zedinitev«, kot so jo poimenovali in kar je bilo
                    sprejeto tudi v zgodovinopisju, je bila vnaprejšnja privolitev v centralizem kot
                    način organizacije države in njenega upravljanja. Nekakšen federalizem, ki ga je
                    bilo mogoče zaznati v organizaciji in delovanju Države SHS, je po »zedinitvi«
                    dejansko takoj izginil. V jugoslovanski državi se je začelo obdobje centralizma,
                    ki je označeval vso dobo njenega obstoja in bil eno osrednjih političnih gibal. </p>
                <p>Jugoslavija je nastala iz potrebe časa, ljudi in njihovih politikov (pri tem se
                    je mogoče vprašati, koliko so ti upoštevali voljo ljudi), prav tako pa se je
                    tudi končala iz potreb ljudi in predvsem njihovih politikov. Mnogi je niso več
                    potrebovali. Primer je rezultat slovenskega plebiscita 23. decembra 1990.<note
                        place="foot" xml:id="ftn9" n="7"> Na plebiscitu 23. 12. 1990 je na
                        vprašanje, »ali naj Republika Slovenija postane samostojna in neodvisna
                        država«, odgovorilo 93,2 odstotka volilnih upravičencev, od katerih jih je
                        95,7 odstotka glasovalo za samostojno Slovenijo, kar je pomenilo 88,5
                        odstotka vseh volilnih upravičencev; proti pa je bilo 4,3 odstotka tistih,
                        ki so se udeležili plebiscita.Slovenske volivce je o odločitvi za slovensko
                        državno samostojnost zunaj Jugoslavije v veliki meri prepričala politika, ki
                        jo je izvajala Srbija pod vodstvom Slobodana Miloševića, katere namen je bil
                        ustvariti jugoslovansko državo po srbskih pogledih, s centralizmom in
                        srbskim hegemonizmom. </note></p>
                <p>Centralizem je imel pomembno vlogo pri nastanku jugoslovanske države in ob njenem
                    koncu. Želja po centralizmu in z njim povezanim hegemonizmom na narodnostni
                    osnovi, ki jo je izrazila srbska vladajoča politična elita ob nastanku
                    jugoslovanske države konec leta 1918, se je namreč – kot da gre za poskus
                    zavrteti zgodovino nazaj – pojavila tudi v njenih zadnjih letih. Bila je razlog
                    za njen konec, kajti pogojev, kakršne so decembra 1918 sprejeli politiki Države
                    SHS, niso mogli niti hoteli sprejeti politiki narodov, ki sta bila vodilna ali
                    prevladujoča v Državi SHS, tj. hrvaški in slovenski. Ne slovenska ne hrvaška
                    politika nista bili pripravljeni sprejeti diktata srbske politike in njenih
                    domala enakih argumentov, ki so bili jasni že decembra 1918, čeprav niso bili
                    izrečeni. Zlasti niso želeli sprejeti vsiljevanja centralizma in srbskega
                    hegemonizma, utemeljujočega se na številčnosti srbskega naroda v jugoslovanski
                    državi.</p>
                <p>Poleg centralizma je ena od njenih značilnosti tudi kontinuiteta države. Kljub
                    temu da je v drugi svetovni vojni, z okupacijo njenega ozemlja, razdelitvijo med
                    okupatorske države in nastankom hrvaške države kot marionetne, kvizlinške
                    države, bila ozemeljsko izničena, je kot država obstala in obstajala.
                    Kontinuiteta države, ki jo je kljub izgubi ozemlja in tudi prebivalstva, ki je
                    bilo pod okupatorsko oblastjo, predstavljala njena oblast – kralj in vlada –, je
                    bila pomembna. Tudi po tem, ko je v jugoslovanski državi med vojno prišlo do
                    spremembe oblasti in organizacije države, je šlo za isto državo. Kontinuiteta je
                    pomenila, da je bila Jugoslavija ves čas svojega obstoja ena država, nastala z
                    namenom, da sorodni južnoslovanski narodi živijo v skupni državi. To je veljalo
                    tako za prvo kot drugo Jugoslavijo. Ta je bila v resnici obnovitev prve, pri
                    čemer je njena osnova bila drugačna. Šlo je za sporazumno odločitev narodov –
                    vsakega posebej –, da se ponovno združijo v eno, enovito in enotno jugoslovansko
                    državo, a z drugačno organizacijo, v federativno državo, nastalo na osnovi
                    pravice do samoodločbe naroda.<note place="foot" xml:id="ftn10" n="8"> Na drugem
                        zasedanju Avnoja 29./30. 11. 1943 (Jajce), ko se je ta do tedaj politični
                        organ odpora proti okupatorjem v Jugoslaviji vzpostavil kot oblastni državni
                        organ (revolucionarna zamenjava oblasti), je bil sprejet bistven sklep o
                        drugačni organizaciji države, ki naj temelji na federativnem načelu. Sprejet
                        je bil tudi odlok o objavljanju odlokov Avnoja, njegovega predsedstva in
                        NKOJ v srbskem, hrvaškem, slovenskem in makedonskem jeziku in o tem, da so
                        »vsi jeziki enakopravni na vsem ozemlju Jugoslavije«. – <hi rend="italic"
                            >Prvo in drugo zasedanje AVNOJ 26. in 27. novembra 1942 in 29. in 30.
                            novembra 1943</hi> (Ljubljana: Komunist, 1973), 238, 260.V začetku
                        osemdesetih let, po Titovi smrti, so v Srbiji temu sklep/odloku Avnoja
                        želeli odvzeti veljavnost, češ da zanj niso glasovali izvoljeni predstavniki
                        srbskega naroda oz. izvoljeni predstavniki srbskega osvobodilnega gibanja in
                        da so v imenu srbskega naroda glasovali Srbi iz vodstva jugoslovanskega
                        osvobodilnega gibanja (iz političnega in vojaškega vodstva) ter da tako niso
                        imeli »mandata« srbskega naroda. Jeseni 1943, ko so se sestali
                        narodni/nacionalni odbori drugih jugoslovanskih narodov (v Sloveniji na
                        Zboru odposlancev slovenskega naroda 1.–3. 10. 1943 v Kočevju), v Srbiji
                        tega niso mogli izvoliti. Na osnovi tega dejstva so začeli v Srbiji
                        nasprotovati sklepu o federativnosti, sprejetem na drugem zasedanju Avnoja,
                        s čimer so postavili pod vprašaj tako federativnost kot njeno osnovo, tj.
                        pravico do samoodločbe. Ne eno ne drugo ni odgovarjalo srbskim politikom, ki
                        so želeli tudi z »demokratičnim načelom« enega človeka – enega glasu zaradi
                        številčnosti Srbov v jugoslovanski državi doseči svojo prevlado oz.
                        nadvlado. </note></p>
            </div>
            <div>
                <head>III.</head>
                <p>V razvoju jugoslovanske države je bilo več različnih obdobij. Politično in
                    zgodovinopisno so merila teh obdobij ozko povezana z vprašanjem organizacije
                    države, stopnjo in načinom centralizma in s tem povezanim narodnim vprašanjem
                    oziroma vprašanjem odnosa do pravic narodov. Druga merila se dotikajo oblike
                    vladavine in političnega sistema oziroma političnih pravic in možnosti njihovega
                    izražanja. Glede na organizacijo države in obliko vladavine, pa tudi glede na
                    politični sistem in njegovo izražanje, je mogoče videti dve jugoslovanski
                    državi, cezuro med njima predstavlja druga svetovna vojna. </p>
                <p>Tako kot je bila federativnost, kakršna je bila vzpostavljena v Jugoslaviji med
                    drugo svetovno vojno, ozko povezana z nacionalnim vprašanjem in je v
                    jugoslovanskem primeru predstavljala enega od ključnih načinov njegovega
                    reševanja – tako se je vsaj menilo –, je bil tudi centralizem kot način
                    upravljanja države iz enega centra povezan z nacionalnim vprašanjem. Centralizem
                    je bil v prvi Jugoslaviji namreč sredstvo unitarizma oziroma t. i. integralnega,
                    celovitega jugoslovanstva. Bil je tudi sredstvo hegemonizma, ki ga je želel in
                    izvajal številčno največji narod oziroma njegova politika ali njegovi politiki
                    kot njeni ustvarjalci in izvajalci. Glede pogledov na jugoslovanstvo so se sicer
                    razlikovali; eni so verjeli v možnost celovitega jugoslovanstva z oblikovanjem
                    jugoslovanskega, tj. novega naroda – tem so se pridružili tudi slovenski t. i.
                    »jugoslovenarji«, drugi, bili so iz najmočnejše srbske stranke, ki je v času
                    t. i. vidovdanskega parlamentarizma na volitvah v Narodno skupščino
                        prevladovala,<note place="foot" xml:id="ftn11" n="9"> Razen na volitvah v
                        Konstituanto (ustavodajno skupščino) novembra 1920, ko je z 19,9 odstotka
                        glasov (92 poslancev) zmagala Jugoslovanska demokratska stranka (srbska
                        Narodna radikalna stranka je dobila 17,7 odstotka – 91 poslancev), je bila
                        na volitvah v Narodno skupščino Narodna radikalna stranka najuspešnejša in
                        je imela največje število poslancev; leta 1923 – 25,9 odstotka glasov, 108
                        poslancev; leta 1925 – 28,8 odstotka, 123 poslancev; leta 1927 – 31,9
                        odstotka, 112 poslancev. Po zmagi na volitvah v Konstituanto je
                        Jugoslovanska demokratska stranka kot nosilka politike celovitega
                        jugoslovanstva dosegala slabše rezultate in jo je vedno prehitela celovitemu
                        jugoslovanstvu izrazito nasprotna vodilna hrvaška stranka HRSS/HSS. Pri
                        volivcih je celovito jugoslovanstvo izgubljalo privlačnost. Tega se je
                        zavedal tudi voditelj Jugoslovanske demokratske stranke Ljuba Davidović in
                        je bil zato naklonjen kompromisom glede jugoslovanstva, medtem ko je temu
                        nasprotoval eden od vodilnih ideologov celovitega jugoslovanstva Svetozar
                        Pribićević, ki je zato s svojimi privrženci, večinoma so bili Srbi, t. i.
                        prečani, ki niso živeli v »stari Srbiji«, priključili so se mu slovenski
                        »jugoslovenarji«, marca 1924 zapustil JDS in oblikoval svojo
                        centralistično-unitaristično Samostojno demokratsko stranko. Ta je bila za
                        »strogo« celovito jugoslovanstvo, dokler se ni jeseni 1927 zbližal z
                        avtonomistično-federalistično HSS, ko sta stranki oblikovali Kmečko
                        demokratično koalicijo, ki je bila izrazito proticentralistično in
                        unitaristično nastrojena.</note> pa so »jugoslovanstvo« videli bolj kot
                    srbstvo, ki naj se razširi po vsej državi. Jugoslovanstvo ali pojugoslovanjenje
                    so videli bolj kot »srbiziranje«. Celovito jugoslovanstvo, tako na
                    »jugoslovenarski« kot na srbski način, pa je pomenilo zanikanje narodov,
                    njihovih posebnosti in različnosti z namenom ustvariti enovit jugoslovanski
                    narod in tako oblikovati enonacionalno državo, kot so bile države, nastale v 19.
                    stoletju, ko se je en narod – italijanski, nemški – združeval v eno samo
                    nacionalno državo. V teh državah je bil v organizacijskem smislu in kot način
                    upravljanja uveljavljen centralizem. Da bi dosegli takšno stanje, naj bi
                    ustvarili jugoslovanski narod, ki bi zagotavljal enotnost države in njeno
                    notranjo čvrstost. Tako je vsaj razmišljal jugoslovanski kralj, ko se je
                    zavzemal za celovitost jugoslovanstva in kot sredstvo za dosego tega, predvsem
                    ob pomoči srbske Narodne radikalne stranke, uporabil centralizem.<note
                        place="foot" xml:id="ftn12" n="10"> Večino vlad v času vidovdanskega
                        parlamentarizma so vodili pripadniki Narodno radikalne stranke; od desetih
                        vlad (20. 12. 1918 – 6. 1. 1929) je bila NRS na čelu v sedmih, v dveh JDS, v
                        eni, ki jo je vodil Anton Korošec (edini nesrbski predsednik vlade), pa so
                        prevladovali ministri NRS. Od sedmih vlad, ki jih je kot koalicijske
                        sestavila NRS (vodil jo je predstavnik NRS), je bila SLS v petih, od tega je
                        bil v štirih voditelj SLS Anton Korošec. </note>
                </p>
                <p>V nasprotju z državami, ki so nastajale z združevanjem istega naroda, ki je
                    govoril isti jezik, resda v različnih dialektih, denimo Nemčijo<note
                        place="foot" xml:id="ftn13" n="11"> V Nemško državo – Deutsches Reich se je
                        združilo petindvajset nemških držav, vladar pa je postal pruski kralj iz
                        rodbine Hohenzollern (Viljem I.); za združitev Nemčije je sicer
                        najzaslužnejši pruski predsednik vlade Otto von Bismarck.</note> in Italijo
                    s t. i. risorgimentom, kar je eden od »tvorcev« združene italijanske
                        države,<note place="foot" xml:id="ftn14" n="12"> Massimo D'Azeglio
                        (1798–1866), piemontsko-italijanski državnik. </note> Kraljevine Italije,
                    komentiral s tem, da je Italija z združitvijo narejena, da pa je treba narediti
                    še Italijane, je bilo združevanje južnoslovanskih narodov v eno enotno
                    jugoslovansko državo bistveno različno, saj se je v njej združilo več narodov.
                    Ker je bila narodnostno raznolika – taka je bila tudi ena od njenih predhodnic
                    ali združitvenic, Država Slovencev, Hrvatov in Srbov, kar kaže že ime te sicer
                    kratkotrajne države –, je bila v skladu z razumevanjem oblikovanja držav,
                    nastalih z združevanjem sicer istega naroda, namera vladarja iz srbske dinastije
                    Karađorđevićev, da »naredi« iz narodov, ki so bili ob združitvi, t. i.
                    zedinjenju priznani, en sam narod. In to kljub mnogim razlikam, ki so obstajale
                    med temi tremi narodi, jezikovnim, verskim in kulturnim. Regent in nato kralj
                    Aleksander je državo, nastalo z združitvijo »svoje« Kraljevine Srbije z Državo
                    SHS, videl kot državo, katere narod je treba narediti. Aleksander Karađorđević
                    je kot odločujoč dejavnik v prvi jugoslovanski državi vse do svoje smrti oktobra
                    1934 v zavzemanju za celovito jugoslovanstvo, skupaj z enovitim jugoslovanskim
                    narodom, mislil povsem resno. Pri tem pa se je v svoji politični dejavnosti
                    naslanjal predvsem na izrazito srbsko nacionalistično Narodno radikalno stranko.
                    Ta je v svojih pogledih na Jugoslavijo in jugoslovanstvo to želela doseči s
                    srbsko hegemonijo, tako da bi se jugoslovanska država »srbizirala«, ne
                    »pojugoslovanila«. Menili so, da bi s tem tudi Srbi izgubili svojo nacionalno
                    identiteto oziroma individualnost, ki so jo želeli ohraniti, druga dva priznana
                    naroda, Slovenci in Hrvati, pa naj bi se postopoma posrbila. Aleksander
                    Karađorđević je »jugoslovanstvo«, za katero se je sicer javno zavzemal in v njem
                    videl ideal, končni cilj svoje politike »zedinitelja«, v praksi razumel predvsem
                    kot »srbstvo«. Tako je tudi jugoslovansko državo v prvi vrsti razumel kot
                    razširjeno Srbijo, in to kljub vsiljevanju celovitega jugoslovanstva. To je še
                    stopnjeval, potem ko je v začetku leta 1929 prevzel vse niti politike v svoje
                    roke in uvedel osebno diktaturo. Precej »mehkemu« načinu uvajanja celovitega
                    jugoslovanstva v prvih desetih letih prve jugoslovanske države je zlasti v prvi
                    polovici tridesetih let sledil »trši« politični prijem. Obdobje
                    »jugoslovanizacije«, pri katerem je pomembno vlogo imel etnični unitarizem kot
                    način poenotenja različnih narodov in njihove pretvorbo v enega, se je formalno
                    končalo poleti 1939, ko je bil sklenjen sporazum med predsednikom jugoslovanske
                    vlade, sicer Srbom in pripadnikom ene od frakcij nekdanje enotne Narodne
                    radikalne stranke, Dragišo Cvetkovićem, in voditeljem vodilne hrvaške politične
                    stranke, Hrvatske seljačke stranke (Hrvaške kmečke stranke), Vladkom Mačkom. Na
                    njegovi osnovi je bila ustanovljena Banovina Hrvaška kot avtonomna »državna«
                    tvorba v okviru jugoslovanske države. S tem se je začelo obdobje t. i.
                    dogovornega jugoslovanstva.<note place="foot" xml:id="ftn15" n="13"> Tako je čas
                        od sklenitve dogovora Cvetković-Maček in nastanka Banovine Hrvaške avgusta
                        1939 pa do začetka druge svetovne vojne v Jugoslaviji aprila 1941 označil
                        Dejan Jović, hrvaški politolog v knjigi <hi rend="italic">Jugoslavija –
                            država koja je udumrla</hi> (Zagreb &amp; Belgrade: Prometej &amp;
                        Samizdat B92, 2003). Čas jugoslovanske države je glede na odnos do
                        centralizma in federativnosti oz. glede na razumevanje narodov (narodno
                        vprašanje) razdelil na štiri obdobja. Prvo obdobje je bilo od leta 1918 do
                        1939, zanj je značilna ideja nacionalne enotnosti ali unitarizma, tj. težnje
                        po oblikovanju enovitega jugoslovanskega naroda; drugo obdobje je bilo
                        obdobje t. i. sporazumnega jugoslovanstva, trajalo je do začetka druge
                        svetovne vojne v Jugoslaviji aprila 1941. Obdobja druge Jugoslavije je
                        razdelil na Titovo Jugoslavijo, katere značilnost sta bili federativnost in
                        nacionalna enotnost, temelječa na načelu bratstva in enotnosti, in na
                        Kardeljevo Jugoslavijo, za katero je bila (naj bi bila) značilna
                        federativnost, ki je imela značilnosti konfederativnosti in naj ne bi bila
                        več zvezna (federativna) država, ampak zveza držav. To obdobje je
                        zaznamovala ustava (»Kardeljeva«) SFRJ iz leta 1974.</note>
                </p>
                <p>Dogovor med narodi je bil sicer zahteva slovenskih in hrvaških strank, ki so vse
                    od sprejema vidovdanske ustave nasprotovale centralizmu in unitarizmu ali
                    celovitemu jugoslovanstvu. K sklenitvi sporazuma je veliko prispeval »dvor«
                    oziroma je to bila zahteva regentov, dejansko Pavla Karađorđevića, ki je na ta
                    način hotel rešiti eno bistvenih političnih vprašanj jugoslovanske države –
                    hrvaško vprašanje. Očitno se je zavedal politične moči, ki jo je pokazal Maček
                    kot nosilec opozicijske liste na volitvah v Narodno skupščino maja 1935.
                    Združena opozicija proti takrat vladajoči Jugoslovanski narodni stranki je
                    namreč proti pričakovanjem dosegla zelo dober volilni rezultat; kljub nasilju
                    oblasti, ki je spremljalo volitve, je »Mačkova lista«, v kateri so bile domala
                    vse opozicijske »stranke«,<note place="foot" xml:id="ftn16" n="14"> »SLS«
                        (zakonsko sicer ni obstajala, dejansko pač), takrat še formalno opozicijska
                        stranka, čeprav se je njen voditelj Korošec že dogovarjal o oblikovanju nove
                        vsedržavne stranke, v kateri bi bila »SLS«, je volitve 5. 5. 1935
                        bojkotirala. Ker se mogoči volivci »SLS« volitev niso množično udeležili, je
                        bila volilna udeležba v Dravski banovini nizka. Močno je zmagala lista JNS
                        (nosilec Bogoljub Jevtić), lista Združene opozicije pa je v Dravski banovini
                        dobila 14,8 odstotka glasov slovenskih volivcev. </note> na ravni celotne
                    države dosegla 37,3 odstotka glasov. Glede na to je regent Pavle od nove stranke
                    (Jugoslovanske radikalne zajednice), ki se je oblikovala po volitvah,
                    pričakoval, če ne kar zahteval, da se »pogodi« z Mačkom in s tem odpravi hrvaško
                    vprašanje. Ker voditelju stranke in predsedniku vlade Milanu Stojadinoviću,
                    Srbu, ki je izšel iz Narodne radikalne stranke, to ni uspelo oziroma se tega ni
                    niti lotil, je moral po volitvah v Narodno skupščino (bile so decembra 1938,
                    vladajoča JRZ je dobila 54 odstotkov, opozicija z Mačkom kot nosilcem liste 44,9
                    odstotka) zapustiti položaj predsednika vlade in voditelja stranke. Nadomestil
                    ga je Dragiša Cvetković, ki je bil bolj pripravljen skleniti sporazum z Mačkom
                    in ga je po nekajmesečnih pogajanjih tudi dosegel. Podpisan je bil 23. avgusta
                    1939 na Bledu in je bil osnova za oblikovanje Banovine Hrvaške kot banovine z
                    nacionalnim značajem, z značilnostmi države.<note place="foot" xml:id="ftn17"
                        n="15"> Banovina Hrvaška je predstavljala ozemeljsko samoupravo z
                        značilnostmi države. Imela je določeno ozemlje; kriterij za to je bilo
                        hrvaško prebivalstvo, ki je tam živelo. V Banovini Hrvaški je bilo 74
                        odstotkov prebivalcev Hrvatov (k tem so se prištevali tudi prebivalci
                        islamske veroizpovedi – 4 odstotki), Srbov pa je bilo 19 odstotkov. Bila je
                        posebna upravna enota, kakršne do tedaj v jugoslovanskem ustavnem, pravnem
                        redu ni bilo. Imela je široka pooblastila za svoje ozemlje na zakonodajnem
                        in upravnem področju, pa tudi na sodnem. Njen položaj v jugoslovanski državi
                        je bil glede na pristojnosti, ki jih je imela, zelo blizu položaju federalne
                        enote. Kot zakonodajni organ je bil Sabor vrhovno zakonodajno in
                        predstavniško telo; volitve v Sabor niso bile izvedene. Poleg Sabora je imel
                        zakonodajno oblast tudi kralj, ki je imel pristojnost sklicati sabor in ga
                        tudi razpustiti ob privolitvi (podpisu) bana. Upravno oblast je predstavljal
                        ban, ki ga je imenoval kralj, kateremu je bil poleg Sabora odgovoren.
                        Banovino so upravno vodili »ministri«, predstojniki upravnih oddelkov, ki
                        jih je imenoval ban. Na upravnem področju je Banovina Hrvaška dobila
                        pristojnost nad kmetijsko dejavnostjo, gozdovi, trgovino, industrijo,
                        rudniki, gradbeništvom, socialno in zdravstveno politiko, pravosodjem,
                        šolstvom in notranjo upravo; ni pa imela pristojnosti nad zunanjimi,
                        obrambnimi (vojaškimi) zadevami, zunanjo trgovino ter tistimi, ki so
                        zagotavljali enoten gospodarski in denarni sistem. Za financiranje Banovine
                        Hrvaške je »Beograd« odstopil večino davkov, samoupravnih prihodkov banovin,
                        ki so postale del Banovine Hrvaške, pa tudi dobršen del taks ter trošarin na
                        alkohol. Vse to sicer ni zaživelo v praksi zaradi začetka druge svetovne
                        vojne v Jugoslaviji. Banovina Hrvaška je imela veliko stopnjo finančne
                        neodvisnosti; dogovorjeno je bilo tudi, da bo izdajala lasten denar (kuno),
                        ki bi bil v uporabi skupaj z dinarji. Imela je tudi svojo zastavo in svoj
                        grb – hrvaško »zgodovinsko« šahovnico.</note> Do tedaj so bile banovine,
                    imenovane so bile po imenih rek, upravne enote, ki naj bi zagotavljale
                    centralizem in celovito jugoslovanstvo na ozemlju Kraljevine Jugoslavije, in
                    niso imele narodnostnega značaja. Izjema, kar je bilo naključje, ne pa plod
                    kakršnekoli politične odločitve ali vpliva slovenske politike, je bila sicer
                    Dravska banovina, ki je obsegala ozemlje, na katerem so strnjeno živeli vsi
                    Slovenci, živeči v Kraljevini Jugoslaviji. To in dejstvo, da je imela v Dravski
                    banovini oblast »SLS« kot del JRZ, je bil najbrž tudi razlog, da v »Beogradu«
                    niso videli »slovenskega vprašanja« in ga zato niso reševali. Vse, kar je bilo
                    potrebno za oblast »SLS« v Dravski banovini, so se dogovorili ali uredili v
                    okviru JRZ, na formalni in neformalni ravni.</p>
                <p>»Dogovorno jugoslovanstvo« je bilo v prvi vrsti dogovor med jugoslovansko državo
                    in Hrvati, torej dogovor dveh, ne vseh treh priznanih narodov. Ta »nagodba« je
                    spominjala na tisto, ki so jo Hrvati sklenili z Madžari leta 1868, s katero sta
                    Hrvaška in Ogrska uredili medsebojne državnopravne odnose oziroma politični
                    status Hrvaške v delu Avstro-Ogrske pod madžarsko oblastjo. Šlo je za dogovor
                    dveh, čeprav so dopustili možnost, da se bodo »pravice« Banovine Hrvaške,
                    dosežene s sporazumom Cvetković-Maček, razširile tudi na druge banovine<note
                        place="foot" xml:id="ftn18" n="16"> Istega dne, ko je bila z uredbo
                        vzpostavljena Banovina Hrvaška, je bila izdana Uredba o razširitvi predpisov
                        uredbe o Banovini Hrvaški na ostale banovine, kar je omogočalo, da se bo
                        »banovizacija« ali »federalizacija« Kraljevine Jugoslavije nadaljevala z
                        oblikovanjem še drugih »nacionalnih« banovin, v prvi vrsti Banovine
                        Slovenije. V ta namen je bila oblikovana komisija za pripravo potrebnih
                        predpisov, nujnih za oblikovanje slovenske narodne banovine. – <hi
                            rend="italic">Službeni list kraljevske banske uprave Dravske
                            banovine</hi>, 2. 8. 1939, 70–431 (<hi rend="italic">Službene novine
                            Kraljevine Jugoslavije</hi>, 26. 8. 1939, Kraljevska uredba o razširitvi
                        predpisov uredbe o Banovini Hrvaški na ostale banovine).</note> oziroma da
                    bodo s tem tudi te dobile »narodnostni« značaj. V praksi do tega ni prišlo.
                    Nekoliko je bilo krivo dejstvo, da se je začela druga svetovna vojna, vendar
                    tudi oblasti v Beogradu niso čutile pretirane potrebe po nadaljevanju
                    »banovizacije« jugoslovanske države in uresničitvi »dogovornega jugoslovanstva«.
                    Pomembno je bilo predvsem to, da so rešili »hrvaško vprašanje«.</p>
                <p>S sporazumom je bil značaj centralizma omiljen. Poleg tega je dobilo nacionalno v
                    prvi jugoslovanski državi potrditev in pravico do »obstoja«. S priznanjem in
                    rešitvijo »hrvaškega vprašanja« je »integralno jugoslovanstvo« izgubilo moč in
                    pomen. »Dogovorno jugoslovanstvo« je bilo sicer vzpostavljeno in politično
                    sprejeto, ne pa tudi zakonsko, ustavno. Banovina Hrvaška je bila v tem smislu le
                    lastovka, ki ni prinesla pomladi. </p>
                <p>Izgovor, da se »banovizacija« na narodnostni osnovi ni nadaljevala, je bil tudi
                    to, da je potrebna sprememba ustave oziroma nova ustava, ki pa naj bi prišla na
                    vrsto s kraljevo polnoletnostjo. Poleg tega pa ni bilo mogoče začeti postopka za
                    sprejem nove ustave v Narodni skupščini, kajti te ni bilo. Na dan, ko je bila
                    oblikovana Banovina Hrvaška, so namreč regenti izdali ukaz o njeni razpustitvi
                    (razpuščen je bil tudi senat); poslancem, izvoljenim decembra 1938, pa je
                    prenehal mandat. Vsa oblast je tako pripadla vladi (ministrskemu svetu). Ker je
                    bila Narodna skupščina razpuščena, ni mogla odobriti Uredbe o Banovini Hrvaški,
                    tako da »dogovornega jugoslovanstva«, ki naj bi ga ta predstavljala, ni
                    formalnopravno potrdil oziroma sprejel najvišji zakonodajni organ države.
                    Politični razlog razpusta Narodne skupščine, kar so regenti storili na predlog
                    ministra za notranje zadeve (ta položaj je takrat zasedal Cvetković), je bil
                    najbrž prav v tem, da sta bila s tem onemogočena nadaljevanje »banovizacije« ali
                    »federalizacije« jugoslovanske države in začetek spreminjanja ustave, kar bi ta
                    proces zahteval. Vprašanje pa je tudi, ali bi Uredba o Banovini Hrvaški v
                    Narodni skupščini, če bi ta delovala, dobila zadostno podporo poslancev. Zato je
                    bil razpust skupščine taktična politična poteza. »Dogovorno jugoslovanstvo« je
                    bilo sicer vzpostavljeno, ni pa bilo formalno uzakonjeno. »Banovizacija« ali
                    federalizacija je tako ostala zakonsko nedorečena. </p>
                <p>Razlog, da je oblast v Beogradu odlašala nadaljevanje »banovizacije« na
                    narodnostni osnovi, kar bi dejansko pomenilo konec centralizma, unitarizma,
                    skratka politične zamisli o celovitem jugoslovanstvu, in omogočilo začetek t. i.
                    sporazumnega jugoslovanstva, je bil tudi – ali pa predvsem – v ostrem političnem
                    nasprotovanju temu v Srbiji. Nasprotovala je srbska politika, ki je bila v
                    opoziciji proti jugoslovanski JRZ, čeprav je v njej imela glavno besedo srbska
                    stran te »koalicije«, sestavljene še iz »SLS« in »Jugoslovanske muslimanske
                    organizacije«.</p>
                <p>Razrešitev »hrvaškega vprašanja« je odprla »srbsko vprašanje«. Šlo je za srbski
                    odziv nanjo, saj so nasprotniki menili, da je sporazum Cvetkovića in Mačka Srbe
                    postavil v neenakopraven, manjvreden položaj oziroma da so Hrvati dobili preveč
                    ugodnosti in koristi. Sporazum so razumeli kot nesporazum, ki ga je treba
                    spremeniti. Med njegovimi najodločnejšimi nasprotniki je bil vodilni Srbski
                    kulturni klub, njegov predsednik je bil Slobodan Jovanović, pravnik, zgodovinar,
                    književnik in politik, ki je prevzel vlogo zaščitnika srbstva.<note place="foot"
                        xml:id="ftn19" n="17"> Med drugo svetovno vojno je bil od 11. 1 1942
                        (zamenjal je Dušana Simovića, ki je od 27. 3. 1941 do 16. 4. 1941 vodil
                        t. i. pučistično vlado v begunstvu) do 26. 6. 1943 predsednik jugoslovanske
                        vlade v begunstvu; kazal je naklonjenost Draži Mihailoviću in četniškemu
                        gibanju, ki ga je ta vodil, ter pogledom na prihodnost jugoslovanske države,
                        ki ga je izražalo, zlasti glede srbstva in centralizma. </note> Izdajal je
                    tednik <hi rend="italic">Srbski glas</hi>, ki je imel moto »Močno srbstvo –
                    močna Jugoslavija«.<note place="foot" xml:id="ftn20" n="18"> Miodrag Jovičić,
                            <hi rend="italic">Jako srpstvo – jaka Jugoslavija: izbor članaka iz
                            Srpskog glasa, organa Srpskog kulturnog kluba, objavljenih
                            1939–1940</hi> (Beograd: Naučna knjiga, 1991).</note> Zavzemali so se za
                    združevanje Srbov (»Srbi na okup«) in izražali dvom o federalizmu, ki naj bi ga
                    prinašal sporazum Cvetković-Maček. Jovanović se je sicer opredelil do
                    federalizma, za katerega je zapisal, da je bil »dolgo na slabem glasu med Srbi«,
                    a je bil ta po njegovem mnenju le pravni sistem, zato je menil, da bi »bil uspeh
                    federalizma odvisen od tega, v kakšnem duhu bi se uvajal«. Federalizem, v
                    katerem bi vsaka država, tj. federalna enota, imela svojo suverenost, mu ni bil
                    pogodu. Menil je, da bo država to ljubosumno branila, kar bo pomenilo, da se ne
                    bo podredila jugoslovanski državni ideji. Bil je za federalizem, ki ne bi
                    nasprotoval državni in nacionalni enotnosti, pri čemer je kot primer takšnega
                    stanja vzel ZDA in Nemško cesarstvo, tj. drugi rajh, oblikovan leta 1871.<note
                        place="foot" xml:id="ftn21" n="19"> Branko Petranović in Momčilo Zečević,
                            <hi rend="italic">Jugoslovenski federalizam. Ideje i stvarnost: tematska
                            zbirka dokumenata, I: 1914–1943</hi> (Beograd: Prosveta: 1987), 575.
                        Slobodan Jovanović, Ustavno pitanje, <hi rend="italic">Srpski glas</hi>, št.
                        21, april 1940.</note> Jovanović je bil za federativnost, v kateri bi bila
                    ohranjena močna centralna državna oblast. Za takšno federativnost so bili po
                    drugi svetovni vojni tudi vodilni srbski komunisti. Torej za federativnost kot
                    pravni sistem, v praksi pa za centralizem.</p>
                <p>Srbska politika je bila do federativnosti precej zadržana tako v prvi kot v drugi
                    Jugoslaviji. Načelno so se srbski politiki strinjali z njo, motilo pa jih je
                    dejstvo, da je federativnost, kakršna je bila vzpostavljena v drugi Jugoslaviji,
                    temeljila na pravici do samoodločbe naroda, ta pa kot nerazdružljivo vsebuje
                    pravico do odcepitve. V pravici do samoodločbe naroda so namreč videli možnost
                    ne le združevanja v skupno državo, ampak tudi možnost za razdružitve. Zato so
                    imeli do federativnosti bolj hladen odnos. Razlog za to je bil v njihovem
                    razumevanju države, njenih funkcij, ki zahtevajo močno, trdno, enotno državno
                    organizacijo, to pa lahko zagotavlja le centralizem. Ta odnos se je zelo jasno
                    pokazal v letih, ko je federativno organizirana druga Jugoslavija doživljala
                    politično krizo zaradi srbskega nestrinjanja s stopnjo federativnosti, kakršna
                    je bila dosežena z ustavo SFRJ iz leta 1974. Pogledi srbske politike na
                    federativnost in odnos do nje so bili usodni za obstoj jugoslovanske države. </p>
                <p>V času oblasti Slobodana Miloševića v Srbiji v letih pred razpadom jugoslovanske
                    države (1986–1991) so on in krog njegovih političnih privržencev in sledilcev o
                    federativnosti razmišljali oziroma nanjo gledali zelo podobno, če ne kar enako,
                    kot so od leta 1939 pa do konca prve Jugoslavije nanjo gledali Slobodan
                    Jovanović in njegov »krog«. Federativnost ni odgovarjala nobenemu od obeh
                    Slobodanov in oba sta nastopala s pozivom »Srbi na okup«. Zahtevala sta primat
                    Srbov v jugoslovanski državi in pravico do njihove hegemonije. V bistvu sta
                    želela Srboslavijo. </p>
                <p>Tako so razmišljali tudi v četniškem gibanju, ki ga je na vojaškem področju kot
                    Jugoslovansko vojsko v domovini med drugo svetovno vojno vodil Dragoljub (Draža)
                    Mihailović. To je bilo nadaljevanje ideje kroga Slobodana Jovanovića iz Srbskega
                    kulturnega kluba, podobno tedanji ideji o »homogeni Srbiji« (predvidevala je
                    tudi etnično čiščenje »nesrbskega življa«), ki naj bo etnično čista in v kateri
                    bi (bodo) živeli vsi Srbi v okviru jugoslovanske države.<note place="foot"
                        xml:id="ftn22" n="20"> V »duhu« ideje o Veliki Srbiji je bila zamisel, ki jo
                        je konec junija 1941 napisal Stevan Moljević, pravnik, odvetnik, četniški
                        ideolog in svetovalec Draže Mihailovića, v kateri se je zavzel za homogeno
                        Srbijo, ki naj bo, »v skladu s svojo preteklostjo in svojim poslanstvom na
                        Balkanu, v bodočnosti nosilka jugoslovanske misli«. Predvidel je sicer
                        Jugoslavijo na federativni osnovi iz treh federalnih enot (Srbija, Hrvaška,
                        Slovenija), pri čemer pa je kot pogoj postavil »homogeno Srbijo« in to, da
                        imajo »Srbi hegemonijo na Balkanu, pri čemer morajo za to najprej doseči
                        hegemonijo v Jugoslaviji«. – Petranović in Zečević, <hi rend="italic"
                            >Jugoslovenski federalizam, I</hi>, 675–78, Homogena Srbija. </note>
                    Zamisel o Srboslaviji je ob koncu osemdesetih in v začetku devetdesetih let 20.
                    stoletja skušal uresničiti takratni srbski »vodja« Slobodan Milošević.</p>
                <p>Miloševićeva politika, katere namen je bil zgotoviti Srbiji in Srbom vodilni
                    položaj v jugoslovanski državi, je imela osnovo v nasprotovanju ustavni
                    ureditvi, kakršno je uvedla ustava SFRJ leta 1974. Kot se v Srbiji tamkajšnji
                    politiki leta 1939 niso strinjali z dogovorom Cvetkovića in Mačka ter zlasti ne
                    z njegovo posledico, oblikovanjem posebne banovine na nacionalni osnovi,
                    Banovine Hrvaške, se Milošević, večina srbskih politikov in tisti, ki so kot
                    »akademiki« vplivali nanje, niso strinjali z ustavo, ker naj bi bila krivična do
                    Srbije. Ustava je namreč dala avtonomnima pokrajinama, ki sta bili kot federalni
                    enoti v sestavi Srbije, enake pravice, kot jih je imela ta, in tako napravila iz
                    nje nekakšno federacijo. Motilo jih je tudi dejstvo, da je Kosovo z večinskim
                    albanskim prebivalstvom imelo enak položaj, kot ga je imela t. i. ožja Srbija.
                    Bili so prepričani, da Srbija zaradi tega nima enakega položaja kot druge
                    republike jugoslovanske federacije. Odnos Srbov do Albancev (ali Šiptarjev, kot
                    so jih imenovali) je bil vsekakor eden od razlogov, ki je srbskim politikom
                    dajal povod za nestrinjanje z ustavo. Sicer pa srbski politiki niso bili
                    pretirano navdušeni nad nobeno ustavo, niti nad tisto iz leta 1963, ki je bila
                    polna kompromisov in je upoštevala vrsto rešitev, ki jih je predlagala srbska
                    politika. Zdelo se jim je, da je ta ustava glede federativnosti šla predaleč;
                    pisatelj Dobrica Ćosić, takrat je bil še del srbske »partijske nomenklature«, je
                    v dnevnik zapisal, da večanje vloge in položaja republik pomeni konfederativnost
                    in da je Jugoslavija postala konfederacija.<note place="foot" xml:id="ftn23"
                        n="21"> Dobrica Ćosić, <hi rend="italic">Piščevi zapisi </hi><hi
                            rend="italic color(444444)">(1951–1968)</hi><hi rend="color(444444)">
                            (</hi>Beograd: Filip Višnjić, 2001), 222.</note> Zaradi splošnega
                    nenavdušenja nad federacijo so vsak korak k »federalizaciji federacije«, tj.
                    večanje vloge in položaja republik, razglasili za konec federacije in začetek
                    konfederacije. Predstavljali so se kot edini branilci zvezne države.</p>
                <p>V zgodovinskem razvoju obeh jugoslovanskih držav sta bili najbolj politično
                    dejavni in konfliktni tisti obdobji, ki ju je zaznamovalo spreminjanje
                    organizacije države. To velja za zadnja leta pred drugo svetovno vojno, ko se je
                    organizacija države iz strogega centralizma in celovitega jugoslovanstva
                    spreminjala v »dogovorno jugoslovanstvo«, tj. v »banovizacijo« na nacionalni
                    osnovi. Obdobje je mogoče razumeti tudi kot začetek federalizacije prve
                    jugoslovanske države. Podobno je veljalo tudi za dobro desetletje in pol pred
                    dokončnim zlomom jugoslovanske države, ko je šel razvoj organizacije države od
                    federativnega proti konfederativnemu. Tega sicer takrat ni nihče želel imenovati
                    tako, kakor v času »banovizacije« in »dogovornega jugoslovanstva« nihče ni želel
                    odkrito govoriti o federalizaciji. Tisti pa, ki so to možnost videli, niso
                    kazali navdušenja nad njo oziroma so opozarjali na nevarnosti federativne
                    ureditve. </p>
                <p>Banovizaciji na nacionalni osnovi so od leta 1939 do začetka druge svetovne vojne
                    v Jugoslaviji – ta je možnost spreminjanja organizacije države dokončno zavrla –
                    nasprotovali predvsem v Srbiji, zlasti tamkajšnja politična in intelektualna
                    elita. Prav tako je bilo tam, med politično in tudi intelektualno elito, zbrano
                    v Srbski akademiji znanosti in umetnosti – SANU, največ odpora proti
                    dolgotrajnemu procesu »federalizacije federacije«, ki se je začel v praksi
                    izvajati v drugi polovici šestdesetih let in se je zaključil leta 1974 s četrto
                    ustavo druge Jugoslavije. V obeh primerih je spremembam organizacije države
                    nasprotovala srbska politična in intelektualna elita zaradi (po njihovem mnenju)
                    ogrožanja Srbije in srbstva, pri čemer so obakrat klicali Srbe k združevanju in
                    določali srbsko ozemlje glede na to, kje živijo Srbi, pa čeprav v manjšini v
                    odnosu do tamkajšnjih prebivalcev in njihove narodnostne opredelitve. Če temu ne
                    moremo reči enakost med prvo in drugo Jugoslavijo, ki ni bila naključna, pa gre
                    vsaj za zelo veliko podobnost. Ta je bila izraz srbskega razumevanja vloge Srbov
                    in srbstva v jugoslovanski državi, ki je v veliki meri pogojevalo dogajanje v
                    prvi in drugi Jugoslaviji. </p>
            </div>
            <div>
                <head>IV.</head>
                <p>Razmišljanja, pogledi ter ravnanje srbske politike glede Jugoslavije in
                    jugoslovanstva v celoti, ne le z etničnega vidika, so v obeh jugoslovanskih
                    državah imeli nasprotnike pri drugih narodih oziroma njihovih političnih elitah.
                    V prvi Jugoslaviji so bili najodločnejši nasprotniki »jugoslovanizacije« ali
                    celovitega jugoslovanstva, ki je imelo prizvok srbizacije, Hrvati s svojo
                    najmočnejšo politično stranko HRSS/HSS (Hrvatsko republikansko seljačko
                    stranko/Hrvatsko seljačko stranko – od leta 1925) na čelu. V drugi Jugoslaviji
                    pa se je srbskim političnim pogledom, zlasti v zvezi s federativnostjo kot enim
                    od bistvenih načel te jugoslovanske države, najbolj izpostavila slovenska
                    politika. To velja dejansko vse od začetka federativne Jugoslavije, od
                    sprejemanja njene prve ustave dalje. Pri tem je šlo za vprašanje razumevanja
                    federativnosti, njenih načel in pogojev zanjo ter njenega sprejemanja in
                    izvajanja v političnem in upravnem življenju države.</p>
                <p>Na področju razumevanja federativnosti, zlasti njenega praktičnega »življenja« in
                    sobivanja s centralizmom kot politično in upravno prakso, je v obdobju druge
                    Jugoslavije potekal politični »spopad« okoli vsake ustave. Vprašanje je bilo,
                    ali dati federativnosti večji poudarek in moč tudi v praksi, s krepitvijo vloge
                    in položaja federalnih enot, ali krepiti centralizem, češ da je potreben, ker je
                    učinkovit in zagotavlja moč države navznoter in navzven. Ta dilema je bila
                    razlog za politične napetosti v partijskem in državnem vrhu. Politična
                    nesoglasja o stopnji federativnosti ali centralizma so imela precej jasen
                    nacionalni izraz. Za večjo vlogo centralizma, resda ob upoštevanju
                    federativnosti, vendar bolj kot načela in ne prakse, so bili srbski politiki,
                    medtem ko so slovenski politiki želeli, da se federativnost krepi z večanjem
                    moči republik. To so povezovali z načeli samoupravljanja; izhajali so iz
                    razumevanja tega v povezavi z razpolaganjem z »rezultati dela«. Načela
                    samoupravljanja so razumeli kot tista, ki morajo veljati tudi za federativnost,
                    tj. za odnos med »proizvajalci« in državnim upravnim centrom. Šlo je za načelo,
                    da tisti, ki nekaj ustvari, s tem tudi razpolaga oziroma mora imeti pravico biti
                    pri tem udeležen. Imeti pri tem besedo.</p>
                <p>Najjasnejši odpor proti »federalizaciji federacije« z željo, da se vrne večja moč
                    državnega centra, je srbska politika pokazala v zvezi z ustavo SFRJ, sprejeto
                    februarja 1974, s katero se je »federalizacija federacije« zaključila.</p>
                <p>Ustava SFRJ iz leta 1974 je tako na eni strani nadgradila jugoslovansko
                    federativnost do točke, ko je jugoslovanska država dobila značaj zveze držav,
                    saj so federalne enote – te so bile oblikovane na nacionalni osnovi (razen Bosne
                    in Hercegovine)<note place="foot" xml:id="ftn24" n="22"> V srbski politiki,
                        zlasti pa v okviru razmišljanj srbskih akademikov (članov Srbske akademije
                        znanosti in umetnosti – SANU), se je oblikovalo mnenje, ki je oporekalo
                        nacionalnost Makedoncem in Črnogorcem. S tem se je očitno strinjal slovenski
                        filozof Ivan Urbančič in to v svojem prispevku za slovenski nacionalni
                        program prevzel kot dejstvo v 57. številki <hi rend="italic">Nove
                            revije</hi>. Za Črnogorce je menil, da so »isto-rodni del izvornega
                        naroda Srbov« in da »nimajo moči, da bi se postavili kot <hi rend="italic"
                            >nacija </hi>[označil I. Urbančič – op. Z. Č.], ker jih mora pokonci
                        držati zvezna država »zmeraj le na račun drugih v tej zvezi«. O Makedoncih
                        pa je menil, da »želijo biti federativna nacija z lastno federativno
                        državnostjo«. Državnost je odrekal tudi Bosni in Hercegovini in njeni
                        »samonikli« državnosti, ki ni bila »osmislitev lastnega edinstvenega
                        zgodovinskega <hi rend="italic">nacionalnega gibanja</hi>« (označil I.
                        Urbančič – op. Z. Č.). Šlo je za območja, ki so jih leta 1940 v Srbiji
                        (Srbski kulturni klub) šteli za del Srbije oz. za »Banovino« Srbijo. Glede
                            »<hi rend="italic">principialne </hi>[označil I. Urbančič – op. Z.
                        Č.] podlage za ustanovitev 'števila' republik« po Urbančičevem mnenju,
                        kar se je skladalo z mnenjem srbskih akademikov in njihovega memoranduma,
                        naj ne bi bilo »podlage v polnem upoštevanju zgodovinskih nacionalnih
                        zakonitosti«. Pri tem je mislil na odlok Avnoja, sprejet 29. 11. 1943 (2.
                        zasedanje Avnoja, Jajce), o federativnosti in na razlago memoranduma SANU o
                        tem, češ da ta sploh ne more veljati, ker ga niso sprejeli izvoljeni
                        predstavniki srbskega naroda. – Ivo Urbančič, "Jugoslovanska‚
                        'nacionalistična kriza' in Slovenci v perspektivi konca nacije," <hi
                            rend="italic">Nova revija</hi>, št. 57 (1987): 45, 46. </note> – dobile
                    ustavni položaj držav. S tem se je proces »federalizacije federacije«, ki se je
                    začel v drugi polovici šestdesetih let, po t. i. političnem padcu Aleksandra
                    Rankovića kot tistega, ki naj bi poosebljal nasprotovanje temu in zagovarjanje
                    centralizma kot sredstva srbske hegemonije, končal. Zaradi nezadovoljstva s
                    takšnim ustavnim stanjem, zlasti pa zaradi politične oziroma upravne razdelitve
                    Srbije na tri v bistvu enakopravne dele, so v Srbiji želeli doseči spremembo
                    ustave. Šlo je za dogajanje, nasprotno tistemu iz let 1939 in 1940, ko so v
                    Srbiji, v srbski politiki in med srbskimi intelektualci, nasprotovali
                    »banovizaciji« jugoslovanske države, ker je ta postavila Hrvaško in Hrvate v
                    poseben pravni in politični položaj. Takrat srbski politiki to ni bilo všeč, kot
                    jim ni bila všeč ustava iz leta 1974, češ da je jugoslovansko federacijo
                    spremenila v konfederacijo in Srbijo federalizirala.</p>
                <p>Glede tega so se začeli glasneje in jasneje oglašati v začetku osemdesetih let,
                    po Titovi smrti. Ustava jim sicer ni odgovarjala niti pred tem, a tega niso tako
                    jasno (ali javno) kazali. Če so srbski politiki v obdobju prve Jugoslavije,
                    zlasti v času vidovdanske ustave, branili ustavno ureditev, ki jim je zaradi
                    centralizma odgovarjala, v drugi Jugoslaviji niso bili zadovoljni z ustavno
                    ureditvijo in federativnostjo, zlasti takšno, kot jo je uzakonjala ustava iz
                    leta 1974. V prvi Jugoslaviji so srbski politiki s tem, ko so nasprotovali
                    zahtevam po spremembi ustave, kar so v času vidovdanskega parlamentarizma
                    zahtevale mnoge stranke, najbolj HRSS/HSS, ohranjali svoj vladajoči položaj in
                    položaj Srbije ter tamkajšnjih Srbov; bili so v vlogi »ustavobraniteljev«. V
                    drugi jugoslovanski državi pa se je vloga »ustavobraniteljev« prenesla na tiste,
                    ki so zagovarjali ustavno ureditev, kakršno je z ustavo leta 1974 prinesla
                    »federalizacija federacije«, to pa je bila v prvi vrsti slovenska politika. Ta
                    je vse od začetka druge jugoslovanske države odločno zagovarjala načela
                    federativnosti in njihovo izvajanje v praksi. Zlasti pa se je postavila v vlogo
                    branilke ustavne ureditve v osemdesetih letih, zlasti v drugi polovici tega
                    desetletja, ko se je z Miloševićem in njegovo politiko jasno pokazal srbski
                    nacionalizem s hegemonističnim namenom. Ni nastopil le kot branilec Srbov in
                    srbstva na Kosovu, ampak je želel doseči prevlado Srbov in srbstva nad celotno
                    jugoslovansko državo. Vloga »ustavobraniteljstva« se je iz predvojnega stanja,
                    ko so srbski politiki branili ustavo zaradi njenega centralizma, prenesla na
                    tiste, ki so zagovarjali federativnost in nasprotovali centralizmu, kakršnega so
                    nameravali uvesti srbski politiki pod vodstvom Miloševića in ob pomoči vrha
                    jugoslovanske vojske. V prvi Jugoslaviji je imelo »ustavobraniteljstvo« namen
                    zagotavljati Srbom vodilni in hegemonistični položaj, medtem ko je namen
                    »ustavobraniteljstva«, ki ga je v osemdesetih letih najbolj predstavljala
                    slovenska politika, bil prav nasproten. Obraniti federativnost – ohraniti t. i.
                    avnojsko Jugoslavijo – in stopnjo dosežene federativnosti pred centralizmom in
                    srbskim hegemonizmom, kakršnega je želel vsiliti Milošević.</p>
                <p>Pri zagovarjanju ustavne ureditve in njenem branjenju je v zgodovini
                    jugoslovanske države na eni strani mogoče opaziti enakost, na drugi pa glede na
                    tiste, ki so predstavljali »ustavobranitelje«, in glede na to, kaj so branili,
                    popolno nasprotje. Eni so branili centralizem, pri čemer so se najbolj zagreti
                    »branitelji« v času prve Jugoslavije posluževali tudi strelov na tiste, ki so
                    zahtevali ustavne spremembe, kar se je junija 1928 dogodilo v Narodni skupščini
                    Kraljevine SHS, drugi so v drugi Jugoslaviji pred zagovorniki centralizma
                    branili doseženo stopnjo federativnosti. Branili so uporabnost federativnosti,
                    da ta ne bi bila le črka na papirju, ampak bi živela v vsakodnevni politični
                    praksi. Zagovarjali ali politično branili so doseženo stopnjo federativnosti, ki
                    je v praksi zagotavljala veliko avtonomijo posameznih republik, njihovo
                    samoupravo ob upoštevanju načel in prakse samoupravljanja. Šlo je za
                    zagotavljanje pravice do suverenosti narodov, njihove državnosti oziroma njene
                    stopnje, dosežene s »federalizacijo federacije«. Nekoliko je spominjalo na »boj
                    za staro pravdo«, na boj za ohranitev doseženih pravic, doseženega položaja
                    federalnih enot nasproti državnemu centru.</p>
                <p>»Ustavobraniteljstvo« enih in drugih, tistih iz prve in tistih iz druge
                    Jugoslavije, ni imelo posebnega uspeha. V prvem primeru je jugoslovanski kralj
                    vprašanje ustave in zahtev po njeni spremembi prekinil z njeno razveljavitvijo
                    in uvedbo novega ustavnega reda, ki je še bolj poudaril centralizem ter etnični
                    unitarizem z namenom »jugoslovanizacije« države; v drugem primeru pa se je
                    »ustavobraniteljstvo« končalo z razpadom države. »Ustavobraniteljem«<note
                        place="foot" xml:id="ftn25" n="23"> »Ustavobraniteljstvo«, ki ga je izvajala
                        slovenska politika, prvenstveno ni bilo v branjenju oblasti in političnega
                        sistema, tj. razrednega, ampak v branjenju nacionalnega, položaja in vloge
                        federalne enote – republike. Nastajajoča slovenska politična opozicija je
                        »ustavobraniteljstvo« sicer ocenjevala kot branjenje oblastnega položaja ZKS
                        in je nanj gledala s posmehom. Zanimal jih je namreč padec komunizma,
                        oblasti komunistične stranke, pri čemer pa sprva niso razumeli vloge
                        ustavobraniteljstva na državni ravni, kjer so branili v ustavi doseženo
                        stopnjo državnosti republik. Ustavobranitelji so namreč imeli pred očmi
                        prvenstveno ohranitev položaja republik-držav, kakršen je bil dosežen z
                        ustavo iz leta 1974. Pred očmi so seveda imeli svojo državo, tj. Slovenijo.
                        Ustavobraniteljstvo ni bilo branjenje političnega sistema in oblasti, ampak
                        branjenje dosežene stopnje državnosti v okviru SFRJ. Na to se je kasneje
                        naslonila osamosvojitev Slovenije. Glede ohranitve oblasti pa je vladajoča
                        ZKS pokazala, da je praktično za delitev oblasti, ko je Skupščina SR
                        Slovenije decembra 1989 na osnovi septembra 1989 sprejetega amandmaja, da »v
                        družbenopolitičnem življenju enakopravno sodelujejo vse organizacije
                        delovnih ljudi in občanov, ki delujejo v skladu z ustavo« (<hi rend="italic"
                            >Uradni list SRS</hi>, 32–1704, 2. 10. 1989, amandma IX, točka 26.), s
                        čimer je formalno odprla možnost ustanavljanja in delovanja političnih
                        strank, sprejela zakonodajo o političnem združevanju, tj. strankarstvu (<hi
                            rend="italic">Uradni list SRS</hi>, 42-2192, 29. 12. 1989), in zakon o
                        volitvah (<hi rend="italic">Uradni list SRS</hi>, 42-2188, 29. 12. 1989) ter
                        v začetku januarja 1990 izdala zakon o volitvah.</note> namreč ni uspelo
                    obvarovati ustavne ureditve – formalno so jo sicer ohranili, dejansko pač ne –,
                    tako da je ostala le možnost razhoda, razdružitve države. Tisti, ki so želeli
                    spremembo ustavnega reda, niso imeli posluha za kakršenkoli kompromis, zato
                    »ustavobraniteljem« ni preostalo nič drugega, kot da razmišljajo in delujejo v
                    obrambo lastnih državnih, nacionalnih interesov, da bi se tako zaščitili pred
                    centralizmom, srbskim hegemonizmom in »srbizacijo«. To je bil eden od bistvenih
                    razlogov za slovenski »beg« iz Jugoslavije ali od Jugoslavije.</p>
                <p>Ob dogajanju v Črni gori januarja 1989, ko je pod pritiskom t. i. mitingašev, ki
                    so bili prosrbsko – miloševićevsko – nastrojeni v skladu z Miloševićevo
                    »ugotovitvijo«, da je Črna gora »drugo oko v glavi« (eno je bila Srbija), bilo
                    prisiljeno odstopiti črnogorsko politično in državno vodstvo in se je Črna gora
                    »predala« Srbiji, kar je bila prva stopnja nameravane srbizacije jugoslovanske
                    države, je predsednik predsedstva CK ZK Slovenije Milan Kučan rekel: »Jasno je
                    treba povedati, da za vsako Jugoslavijo nismo, ne za tako, kot se sedaj v
                    nekaterih delih Jugoslavije ponuja, ne za centralistično in unitaristično.«<note
                        place="foot" xml:id="ftn26" n="24"> SI AS 1589, t. e. 1039, Magnetogram 78.
                        seje P CK ZKS, 16. 1. 1989.</note> Do takrat so v vodstvu ZKS menili, da je
                    Jugoslavija »naša država in naša perspektiva«, po tem pa nič več. Dogajanje v
                    Titogradu, kot se je takrat imenovala Podgorica, je bil za slovensko oblast
                    očitno Rubikon, ki ga je Milošević prekoračil. V odnosu do Jugoslavije je
                    dogajanje v Črni gori tudi za ZKS in slovensko politiko pomenilo »Rubikon«.</p>
                <p>Želja po »jugoslovanizaciji« jugoslovanske države na osnovi srbstva se je sicer
                    pojavljala v različnih obdobjih. To je veljalo tudi za drugo Jugoslavijo – kljub
                    federativnosti, ki je načelno zagotavljala enakost vseh narodov, ki so jo
                    tvorili. Izražena je bila bolj prikrito, v zadnjih letih druge Jugoslavije pa
                    zelo odkrito in jasno, agresivno in z omenjanjem možnosti uporabe orožja za
                    dosego tega cilja. Srbska politika pod vodstvom Slobodana Miloševića in pod
                    idejnim vplivom SANU je v drugi polovici osemdesetih let zahtevala, da se v
                    federativni Jugoslaviji uveljavi pravilo »en človek – en glas«.<note
                        place="foot" xml:id="ftn27" n="25"> Milošević je za svojo politiko
                        srbizacije druge Jugoslavije kot politično sredstvo uporabljal Zvezo
                        komunistov, vladajočo politično organizacijo (stranko), ki je bila eden od
                        t. i. temeljnih stebrov jugoslovanske države in njene trdnosti ter
                        zagotovilo njene enotnosti. ZKJ si je želel podrediti in jo uporabiti za
                        svojo politiko. Odpor proti takšnim poskusom je pokazala ZK Slovenije, po
                        siceršnjem obotavljanju se ji je pridružila še ZK Hrvaške. Prevzem ZKJ je
                        Milošević želel doseči s 14. kongresom ZKJ (20.–22. 1. 1990), za katerega je
                        izsilil, da je dobil ime izredni kongres, čeprav je bil predviden kot redni
                        v istem letu (glede na statutarno določen štiriletni cikel kongresov ZK),
                        tj. leta 1990, kar pa se mu ni posrečilo. Delegacija ZK Slovenije je
                        protestno zapustila kongres, ko je ta po Miloševićevem diktatu zavrnil vsak
                        predlog, ki so ga podali slovenski delegati, ker so bili njihovi predlogi v
                        nasprotju z Miloševićevimi pogledi. Z odhodom slovenske delegacije s
                        kongresa, tej so se pridružili še delegati ZK Hrvaške, je kongres prenehal
                        delo. Načrtovali so sicer njegovo nadaljevanje, do česar pa ni prišlo in
                        tako je ZKJ kot nekakšen varuh in garant enotnosti druge Jugoslavije (zaradi
                        t. i. razrednega unitarizma, ki naj bi se kazal v enotnosti in enovitosti
                        ZKJ ter skupnih interesov delavskega razreda in delovnih ljudi) razpadel in
                        izgubil svojo politično vlogo. Milošević je nato skušal svojo politiko, ki
                        je temeljila na prepričanju, da morajo imeti Srbi v Jugoslaviji večjo
                        veljavo in več besede, uresničiti s pomočjo Predsedstva SFRJ, kolektivnega
                        suverena jugoslovanske države, s tem da je v osemčlanskem organu imel štiri
                        člane, ki so brezkompromisno podpirali njegove politične poglede in načrte,
                        kar pa mu vseeno ni prineslo posebnega uspeha pri načrtih srbizacije druge
                        Jugoslavije. </note> Namen tega načela, ki so ga predstavljali kot izraz
                    najvišje stopnje demokratičnosti, je bil, da na ta način Srbi kot številčno
                    največji narod v jugoslovanski državi dobijo zagotovljeno prevlado in s tem
                    možnost izpeljave »srbizacije«. Pogledi z začetka jugoslovanske države so se
                    ponovili ob njenem koncu in so v mnogočem, če ne kar usodno, vplivali na konec
                    Jugoslavije ter na konec jugoslovanskega obdobja v zgodovini.</p>
            </div>
            <div>
                <head>V.</head>
                <p>Ena od značilnosti prve Jugoslavije je bila politika celovitega jugoslovanstva z
                    namenom ustvarjenja jugoslovanske države kot enonacionalne, podobne državam, ki
                    so nastale z združevanjem v 19. stoletju. Toda pri njih je šlo dejansko za
                    združevanje enega naroda, pri nastanku jugoslovanske države pa ni bilo tako. Da
                    bi dosegli »ideal«, ena država – en narod, so v jugoslovanski državi kot
                    sredstvo »talilnega lonca« za zlitje različnih narodov v enega samega
                    uporabljali upravni centralizem in z njim povezan narodnostni unitarizem.
                    Unitarizem, prisoten od vsega začetka jugoslovanske države, je dobil poseben
                    zagon za časa osebne diktature kralja Aleksandra in »njegove« Jugoslovanske
                    narodne stranke v prvi polovici tridesetih let. To je bilo obdobje
                    najintenzivnejšega »jugoslovanjenja«, pri čemer so bili načini za njegovo
                    uresničitev mnogokrat zelo brezobzirni. Namen je posvečal sredstvo. Po »padcu«
                    režima JNS sredi leta 1935 se je intenzivnost »jugoslovanizacije« nekoliko
                    zmanjšala, a je ostala veljavno politično načelo za dosego celovitosti
                    jugoslovanstva kot zagotovila državne čvrstosti. Z »dogovornim jugoslovanstvom«
                    naj bi bilo sicer unitarizma kot političnega sredstva praktično konec, a je
                    razmišljanje o »jugoslovanizaciji« ostajalo v veljavi. Dokončno naj bi izgubila
                    pomenu z uvedbo federativnosti in načela »bratstva in enotnosti« ter načela o
                    enakosti in enakopravnosti vseh narodov, ki so tvorili drugo Jugoslavijo.
                    Načeloma je bila ideja »jugoslovanjenja« pokopana, v praksi pa se je v
                    posameznih primerih kazala tudi za časa druge Jugoslavije.</p>
                <p>V drugi Jugoslaviji so bili kljub federativnosti, zgrajeni na priznavanju
                    različnosti narodov, tudi poskusi unitarizma kot sredstva za poenotenje
                    »jugoslovanstva«. Ti so bili najopaznejši sredi petdesetih let v obdobju
                    uvajanja samoupravljanja kot jugoslovanskega političnega sistema. Na neki način
                    jih je vzpodbudilo prav samoupravljanje oziroma so tega razumeli kot mogoče
                    sredstvo unitarizma, s tem pa tudi odprave federativnosti, zgrajene na
                    nacionalni osnovi z združevanjem narodov in njihovih »držav« v enotno državo.
                    Zamisel o odpravi federativnosti na nacionalni osnovi se je zlasti povezovala z
                    uvedbo t. i. komunalnega sistema,<note place="foot" xml:id="ftn28" n="26"> Namen
                        t. i. kardeljanskih občin, zakon o njih je bil sprejet junija 1955 (<hi
                            rend="italic">Uradni list FLRJ</hi>, 26-269, 22. 6. 1955, Splošni zakon
                        o ureditvi občin in okrajev), je bil decentralizacija, zato so v skladu z
                        razumevanjem samoupravljanja predstavljale stopnjo odmiranja države.
                        Zakonsko je bila občina »temeljna politično-teritorialna organizacija
                        samouprave delovnega ljudstva in temeljna družbeno-ekonomska skupnost
                        prebivalcev na njenem območju«, ki je imela »vse pravice in dolžnosti pri
                        vodstvu družbenih zadev, izvzemši pravice in dolžnosti, ki so z ustavo
                        ali zakonom določene za okraj, republiko ali federacijo«. Na svojem ozemlju
                        je imela torej določene značilnosti, ki jih ima sicer država oz. njena
                        oblast. </note> v katerem so občine kot upravne enote s političnimi
                    funkcijami dobile posamezne pristojnosti, ki jih je do tedaj imela le država.
                    Namesto federativnosti, temelječe na pravici do samoodločbe naroda, naj bi po
                    mnenju teh druga Jugoslavija predstavljala federacijo samoupravnih občin-komun.
                    S tem naj bi se izgubila nacionalna osnova in narodnost ne bi igrala pomembne
                    vloge, kar bi omogočalo večjo možnost narodnostnega poenotenja, tj.
                    unitarizma.</p>
                <p>Zaradi razmišljanj o unitarizmu, ta naj bi bil uveljavljen predvsem na področju
                    kulture, se je v drugi Jugoslaviji odprlo nacionalno vprašanje, ki naj bi bilo s
                    federativnostjo sicer za »večno« rešeno. Pa ni bilo! V resnici je »razrednost«
                    samoupravljanja, zlasti komunalni sistem, odprla nacionalno vprašanje.
                    Poudarjanje razrednega je namreč povzročilo, da je nacionalno za tiste, ki so
                    želeli na »krilih« razrednega zmanjšati njegov pomen za načela jugoslovanskega
                    federalizma, postalo odveč. Nacionalno so želeli nadomestiti z razrednim, to pa
                    je imelo nasproten učinek, ki se je kazal v »odprtju« nacionalnega vprašanja. Na
                    razrednem momentu, ki ga je imelo samoupravljanje, so namreč želeli oblikovati
                    »skupno jugoslovansko zavest«, ki naj bi izrinila narodnostni moment in
                    omogočila unitarizem. </p>
                <p>Unitarizem in nacionalno vprašanje kot nasprotovanje temu sta skupna tako prvi
                    kot drugi Jugoslaviji. Načelo in namen unitarizma sta bila ista, različen pa je
                    bil odnos do tega, in to predvsem v odtenkih, razlika je bila tudi v tem, da je
                    bil unitarizem v drugi Jugoslaviji hitro zatrt, čeprav je podtalno še živel. </p>
                <p rend="Body A A">Tisti, ki so videli možnost etničnega unitarizma v poudarjanju
                    razrednega momenta kot bistvenega povezovalnega člena za Jugoslavijo kot
                    socialistično državo, v kateri ima poseben pomen delavski razred, in so tako
                    želeli »otopiti« nacionalni moment, so to nameravali doseči s pomočjo komun, tj.
                    občin. Te so v jugoslovanskem političnem sistemu, v samoupravljanju, dobile
                    posebno vlogo, saj so imele nekatere pristojnosti, ki jih je do tedaj imela le
                    državna uprava. Namen tega je bil v decentralizaciji in zmanjševanju moči zvezne
                    uprave, ne pa v zanikanju nacionalnega. Zaradi vloge in funkcij, ki so jih v
                    komunalnem sistemu dobile občine, so se pojavili pogledi, da naj Jugoslavija
                    postane »zveza komun«. Tako naj ne bi bila več zveza republik, katerih osnova je
                    bila nacionalna, ampak zveza »nenacionalnih« komun,<note place="foot"
                        xml:id="ftn29" n="27"> Leta 1955 je bilo v FLRJ 1479 občin-komun, v
                        Sloveniji 130; 1963 je število občin v Jugoslaviji padlo na 581, v Sloveniji
                        na 66. – <hi rend="italic">Jugoslavija 1918–1988: statistički godišnjak</hi>
                        (Beograd: Savezni zavod za statistiku, 1989), 29, 2, 3.</note> kar bi
                    omogočilo lažji etnični unitarizem in večjo možnost upravnega in političnega
                    centralizma. Unitarizem bi omogočil večji centralizem – in obratno. O zamisli
                    »federacije komun« je bilo še največ razprav na 7. kongresu ZKJ aprila 1958 v
                    Ljubljani, a je bilo tudi tam takšno razmišljanje zavrnjeno.<note place="foot"
                        xml:id="ftn30" n="28"> Mateja Režek, <hi rend="italic">Med resničnostjo in
                            iluzijo: slovenska in jugoslovanska politika v desetletju po sporu z
                            Informbirojem: (1948–1958)</hi> (Ljubljana: Modrijan, 2005),
                        81–91.</note> Etnični unitarizem na »razredni« osnovi ni dobil podpore. </p>
                <p>V zvezi z željo po unitarizmu, ki se je nakazovala tudi z zmanjševanjem pomena
                    nacionalnega dejavnika v drugi Jugoslaviji, se je še pred 7. kongresom ZKJ
                    »oglasil« Edvard Kardelj kot eden od tvorcev federativnosti in zagovornik načela
                    pravice do samoodločbe. Hkrati je bil tudi »oče« ideje komunalnega sistema kot
                    nadgradnje samoupravljanja in njegove »prevedbe« na raven države. Njegov javni
                    odziv glede unitarizma in z njim povezanega hegemonizma so najbrž v veliki meri
                    izzvala tudi stališča srbskega politika Petra Stambolića, ki jih je izrekel na
                    seji ideološke komisije CK ZKJ (ki jo je vodil) v začetku maja 1956, ko se je
                    zavzel za krepitev enotnosti narodov v Jugoslaviji s kulturnim zbliževanjem in
                    predlagal, da se oblikujejo tri jezikovna območja, srbskohrvaško/hrvaškosrbsko,
                    slovensko in makedonsko. Na osnovi teh stališč se je začelo delovanje v smeri
                    poenotenja kultur. V Sloveniji so se temu najprej javno uprli kulturniki, medtem
                    ko so slovenski politiki svoja stališča in pomisleke izrekali v okviru svojih
                    političnih organov in so ti ostali prikriti javnosti. O problemih zaradi
                    centralizacije na področju kulture je slovenski politični vrh razpravljal v
                    začetku leta 1957, potem ko je dobil elaborat ideološke komisije CK ZKJ o tej
                    temi, ter zavzel odklonilno stališče.<note place="foot" xml:id="ftn31" n="29">
                        Aleš Gabrič, <hi rend="italic">Socialistična kulturna revolucija: slovenska
                            kulturna politika 1953–1962</hi> (Ljubljana: Cankarjeva založba, 1995),
                        318–28.</note></p>
                <p>Javno je svoje stališče o unitarizmu, enotni »jugoslovanski kulturi« in s tem
                    povezani možnosti hegemonizma leta 1957 izrekel Edvard Kardelj. Odločil se je
                    znova izdati svoje delo <hi rend="italic">Razvoj slovenskega narodnega
                        vprašanja</hi>, ki je sicer pod psevdonimom Sperans izšlo že leta 1939. Za
                    njegovo drugo izdajo je napisal obširen predgovor in v njem razložil tudi
                    takratno jugoslovansko nacionalno vprašanje. Očitno ga je k temu izzvalo
                    vprašanje unitarizma in razumevanja federativnosti, kakršno se je takrat
                    pojavljalo v nekaterih političnih krogih v posameznih republikah (BiH, Srbija).
                    Kardelj je v predgovoru razjasnil razumevanje naroda v drugi Jugoslaviji in
                    zavrnil zamisli o unitarizmu. V zamislih o jugoslovanski državi kot »federaciji
                    komun« je namreč zaznal namen unitarizma in centralizma kot njegovega sredstva.
                    Jasno je povedal, kaj je »jugoslovanstvo« v federativno organizirani
                    jugoslovanski državi, in nastopil proti t. i. integralnemu jugoslovanstvu, ker
                    pomeni zanikanje jugoslovanskih narodov. »Jugoslovanstva« ni razumel kot
                    spajanja jezikov in kultur, kar je bila težnja etničnega unitarizma v prvi
                    Jugoslaviji, podobne težnje pa so se pokazale tudi v drugi, ampak kot »organsko
                    rast in krepitev socialistične skupnosti delovnih ljudi in vseh narodov
                    Jugoslavije, […] afirmacijo njihovih skupnih interesov na bazi socialističnih
                    odnosov«. Narodnostno »jugoslovanstvo« je zavrnil, »trdnost skupnosti
                    jugoslovanskih narodov« pa je videl v »skupnosti družbenih, materialnih in s tem
                    tudi političnih interesov narodov Jugoslavije«.<note place="foot" xml:id="ftn32"
                        n="30"> Edvard Kardelj (Sperans), <hi rend="italic">Razvoj slovenskega
                            narodnega vprašanja</hi> (Ljubljana: Državna založba Slovenije, 1970),
                        59, 60.</note> Nastopil je tudi proti hegemonizmu, ki ga je zaznaval v
                    srbskem nacionalizmu, in proti izražanju nacionalizma nasploh pri vsakem narodu
                    v Jugoslaviji. Pri srbskih politikih, denimo pri Rankoviću, si je zato prislužil
                    oznako slovenskega nacionalista – le zato, ker ni sprejel razmišljanj o
                    unitarizmu oziroma ker ga je odklonil in se zavzel za samostojnost posameznih
                    narodov in njihovo enakost ter enakopravnost. Nacionalno vprašanje se je kazalo
                    na mnogih področjih življenja druge jugoslovanske države, vse od gospodarstva,
                    kulture pa tudi športa. Da je bilo odprto, je pokazalo politično dogajanje v
                    začetku šestdesetih let. Šlo je za nadaljevanje razmišljanj o unitarizmu na
                    področju kulture, zlasti književnosti, ki pa je dobilo izraz v vprašanju
                    centralizma kot načina upravljanja federativno organizirane države. Nacionalno
                    vprašanje, povezano z vprašanjem centralizma na eni in federativnostjo na drugi
                    strani, so »odprli« poborniki unitarizma in zmanjševanja nacionalne komponente v
                    jugoslovanski federativnosti. Želeli so spremeniti bistvo jugoslovanske
                    federativnosti – združevanje narodov v skupno državo na osnovi pravice do
                    samoodločbe naroda.</p>
                <p rend="Body A A">Kot enega od izrazov unitarističnih teženj lahko razumemo
                    »unificiranje« srbskega in hrvaškega jezika z enotnim pravopisom. Šlo je za dva
                    jezika z različno izgovarjavo – pri enem je bila ta ekavska, pri drugem
                    ijekavska – ter različnima pisavama (cirilično in latinično), vendar je bila v
                    ozadju očitno politična odločitev, da se ta dva sicer sorodna jezika pravopisno
                    poenotita. Decembra 1954 je bil podpisan t. i. novosadski dogovor. Podpisali so
                    ga v glavnem jezikoslovci iz Hrvaške in Srbije, iz Matice srbske in Matice
                    hrvaške, pa tudi jezikoslovci iz Bosne in Hercegovine ter Črne gore. Pri tem je
                    imel vlogo tudi Aleksandar Ranković kot jugoslovanski minister za notranje
                    zadeve in eden vodilnih funkcionarjev ZKJ. Nastal je srbohrvaški ali
                    hrvaškosrbski jezik z enotnim pravopisom, različnimi izgovarjavami in pisavami.
                    Enoten pravopis je bil sprejet leta 1960.</p>
                <p>Srbohrvaški/hrvaškosrbski jezik z enotnim pravopisom pa je bil tisti povod,
                    zaradi katerega se je v Hrvaški začela t. i. »hrvaška pomlad«. V tem jezikovnem,
                    pravopisnem poenotenju so videli tudi način za združevanje južnoslovanskih
                    narodov, zato so se temu začeli upirati. Marca 1967 so hrvaški jezikoslovci in
                    književniki oblikovali Deklaracijo o imenu in položaju hrvaškega knjižnega
                    jezika, s čimer so odprli vprašanje svojega jezika kot samostojnega in
                    posebnega, kot izraza hrvaškosti. Jezikovno vprašanje je dobilo politični pomen.
                    Vprašanje hrvaškega jezika je bilo le začetek odprtja hrvaškega vprašanja v
                    drugi Jugoslaviji. </p>
                <p>»Unitarizem«, ki sta ga doživela srbski in hrvaški jezik z enotnim pravopisom,
                    Slovencev ni zadeval. Vendar sta prav nastanek in uporaba
                    srbohrvaškega/hrvaškosrbskega jezika kot prevladujočega, če ne kar uradnega v
                    državi, sprožila odziv Slovenije. Novembra 1966 so slovenski politiki izrazili
                    zahtevo, da naj zvezna uprava v praksi dosledno spoštuje vse jezike narodov in
                    narodnosti in naj ne prevladuje srbohrvaški/hrvaškosrbski jezik. Pri tem so se
                    sklicevali na neodtujljivo pravico, da ima vsak narod svoj jezik s svojim
                    imenom. Za slovenski jezik so zahtevali, da ima na ravni celotne države enake
                    »pravice« in uporabo, kot je to veljalo za srbohrvaški/hrvaškosrbski jezik. </p>
                <p>Odpor ali upor proti prevladovanju srbohrvaščine/hrvaškosrbščine v resnično
                    posebnem okolju, namreč v vojski (Jugoslovanski ljudski armadi), je bila v letih
                    1970 in 1971 »akcija« upokojenega generala Jake Avšiča. Zahteval je, da se tudi
                    v vojski uporablja slovenščina. S tem je dregnil v posebno obliko »unitarizma«,
                    ki ga je posebej vztrajno gojila jugoslovanska vojska na vseh ravneh – imela se
                    je za »kovačnico bratstva in enotnosti« –, tudi na jezikovni.
                    Srbohrvaščina/hrvaškosrbščina je bila razumljena kot uradni in edini jezik,
                    uporabljan v JLA, ne le pri poveljevanju. To so utemeljevali s tem, da gre za
                    »vojnički« jezik, ki nima nobene zveze z nacionalnim. Zahteva, ki jo je podal
                    Avšič z zapisi v slovenskem tisku, resda ne v političnih časnikih in
                        časopisih,<note place="foot" xml:id="ftn33" n="31"> Svoje misli o rabi
                        slovenskega jezika v JLA je Jaka Avšič objavil v osrednji slovenistični reviji <hi rend="italic"
                            >Jezik in slovstvo</hi> (O poveljevalnem jeziku
                            NOB Slovenije, 4 (1969): 97–104) in v reviji za književnost in
                        kulturo <hi rend="italic">Sodobnost</hi> (Nekaj
                            pripomb o rabi jezikov v JLA, 4 (1970): 408–27; Pravica naroda in
                            enakopravnost (1971): 504–12, Nekaj o slovenskem vojaškem naraščaju, 7
                            (1971): 773–75). Poleg Avšiča je o potrebi rabe slovenščine v JLA pisal
                            tudi psihiater Janez Rugelj, ki je od leta 1945 do 1970 bil pripadnik
                            JLA (Še enkrat: zakaj slab odziv v vojaške šole in akademije?, <hi
                            rend="italic">Teorija in praksa</hi>, 10 (1970): 1449–54). Stane Kotnik, Polemika o
                            stanju in razmerah v JLA, <hi rend="italic">Teorija
                            in praksa</hi>, 12 (1970): 1744–54. O
                        jezikovnem vprašanju v Jugoslaviji je pisal tudi Svetozar Polič, Narodi in
                        narodnosti ter položaj njihovih jezikov v Jugoslaviji, <hi rend="italic"
                            >Teorija in praksa</hi>, 2 (1970): 184–96.</note> je bila sprejeta kot
                    izraz slovenskega nacionalizma in napad na »jugoslovanstvo«, ki ga je gojila
                    JLA. Poleg tega pa je dregnil v še eno »svetinjo« jugoslovanske vojske, ko je
                    izrazil misel, da naj bi služenje vojaškega roka potekalo v republiki, od koder
                    prihaja vojak.</p>
                <p>Vojska je takšno zahtevo razumela kot izraz slovenskega nacionalizma, enako kot
                    oblikovanje enot teritorialne obrambe. Te so bile po odločitvi
                    državno-partijskega vodstva in s posebno ter osebno zavzetostjo Tita oblikovane
                    jeseni 1968 kot odziv na vdor vojaških sil Varšavskega pakta (brez sodelovanja
                    vojske Nemške demokratične republike in Romunije) v ČSSR (20./21. avgusta 1968),
                    s katerim so zatrli poskus demokratizacije ali vsaj liberalizacije socializma v
                    tej državi in na sploh v državah, ki jih je ideološko in politično obvladovala
                    Sovjetska zveza. Oblikovanje štabov teritorialne obrambe in poveljevanje
                    njihovim enotam je bilo predano v roke republiških političnih vodstev. V vrhu
                    jugoslovanske vojske so v tem videli začetek nastajanja republiških, nacionalnih
                    vojsk. Zlasti jih je motila slovenska teritorialna obramba, ki je svojo obrambno
                    vlogo vzela resno in se oboroževala mimo vojske z nakupi lahkega pehotnega
                    orožja in opreme v tujini (konkretno v Franciji). Ker je vojaški vrh želel
                    ohraniti svoj monopolni položaj glede obrambe države in delovati kot
                    vsejugoslovanska institucija, je rovaril proti slovenski teritorialni obrambi in
                    jo skušal prikazati kot izraz slovenskega separatizma. Njeno delovanje so hoteli
                    preprečiti z organizirano politično spletko.<note place="foot" xml:id="ftn34"
                        n="32"> Vojaški vrh je s pomočjo obveščevalne službe organiziral spletko s
                        kodnim nazivom Vrh, katere namen je bil prikazati »oboroževanje Slovenije
                        zaradi osamosvojitve v določenem trenutku«. Kot dokaz, da gre pri
                        teritorialni obrambi v resnici za oblikovanje republiških – nacionalnih
                        vojsk, jim je služil nakup lahke oborožitve za potrebe slovenske TO leta
                        1969 v Franciji. To so predočili Titu, ki pa se v zvezi s tem ni odzval (v
                        nakupu oborožitve za Slovensko TO ni videl ničesar spornega), zato se je
                        spletka nadaljevala in dosegla epilog štiri leta kasneje. V srbski Službi
                        državne varnosti so ob sodelovanju nekaterih iz vojaške obveščevalne službe
                        pripravili »dokazno« gradivo, ki naj bi ga sestavil avstrijski vojaški
                        ataše, v katerem naj bi poročal o prizadevanju vodstva Slovenije, da bi
                        oblikovalo republiško vojsko in se od Jugoslavije osamosvojilo. To gradivo,
                        sestavljeno iz delno ponarejenih poročil, je dobilo ime Zelena knjiga
                        (platnice, med katere je bilo vstavljeno, so bile zelene). Šlo je za spletko
                        z jasnim političnim namenom diskreditiranja slovenskega političnega vodstva,
                        predvsem pa Kardelja, ki jim je bil zaradi reforme federacije trn v peti. –
                        Mirko Munda, <hi rend="italic">Beograjska spletka</hi> (Maribor: Večer,
                        2001).</note> V vojaškem vrhu namreč niso bili navdušeni nad reformo
                    federacije, ker je bila ta v popolnem nasprotju s centralističnimi pogledi
                    vojske. Menili so, da dajejo ustavne spremembe republikam preveliko vlogo in
                    možnost ustvarjati svojo politiko tudi na področju obrambe. Zato so nasprotovali
                    »federalizaciji federacije« in želeli ohraniti stanje, kakršno je bilo doseženo
                    v ustavi iz leta 1963. Ta pa je bila glede federativnosti izraz kompromisa med
                    centralističnimi in federalističnimi pogledi. Federativnost je bila v ustavi
                    postavljena na drugo mesto, za političnim sistemom, kar je kazalo novo ime
                    države, Socialistična federativna republika Jugoslavija. To je bila nekakšna
                    zmaga centralistov nad federalisti, pri čemer je prve poosebljal Aleksandar
                        Ranković,<note place="foot" xml:id="ftn35" n="33"> Ranković je bil v
                        jugoslovanski državnopolitični hierarhiji najvišje postavljen Srb in je zato
                        poosebljal srbski politični pogled na jugoslovansko državo. Toda bolj kot on
                        je bil srbsko nacionalistično nastrojen predsednik srbske vlade Slobodan
                        Penezić-Krcun (1918–1964); v letih 1946–1953 je bil srbski notranji
                        minister, nato do leta 1962 podpredsednik srbske vlade, od 1962 do 1964
                        (novembra je umrl v prometni nesreči) pa predsednik srbske vlade. Kot
                        unitarist in srbsko nacionalno/nacionalistično naravnan je bil med srbskimi
                        politiki najbolj kritičen do Tita in se je z njim mnogokrat spustil v
                        prepir; v enem od teh je Titu rekel, da je z njim vse v redu, škoda pa je
                        le, da ni Srb. V zadnjem srečanju Tita in Penezića konec leta 1963 (na
                        Brionih) je Penezić (nepreverjeno!) Titu očital, da je nepravičen do
                        Srbov.</note> druge pa Edvard Kardelj.</p>
                <p>Politični »spopad« obeh politikov in stališč, ki sta jih glede organizacije
                    države zagovarjala, se je začel konec petdesetih in zlasti v začetku šestdesetih
                    let. Razlog so bili različni pogledi na to, kako se politično spopasti z
                    gospodarsko krizo oziroma gospodarskim zastojem, ki je sledil hitremu
                    gospodarskemu razvoju v drugi polovici petdesetih let.<note place="foot"
                        xml:id="ftn36" n="34"> O gospodarski krizi oz. zastoju gospodarskega razvoja
                        v Jugoslaviji/Sloveniji Jože Prinčič, <hi rend="italic">V začaranem krogu:
                            slovensko gospodarstvo od nove ekonomske politike do velike reforme
                            1955–1970</hi> (Ljubljana: Cankarjeva založba, 1999). </note>
                    Centralisti so menili, da je za reševanje gospodarskih težav potrebna večja
                    vloga državnega centra, državne uprave, federalisti pa, da je treba dati večjo
                    vlogo republikam. Gospodarska kriza je bila generator politične krize, ki se je
                    nato s plimami in osekami kazala vse do konca jugoslovanske države, saj je
                    razkrila nasprotja v načinu njenega reševanja, ali z večjo vlogo države, njenega
                    centra ali z večanjem vloge in položaja republik, tj. z nadaljevanjem
                    decentralizacije in »federalizacije federacije«. Pri tem je svoj del odigrala
                    tudi gospodarska razvitost posameznih jugoslovanskih republik. Na eni strani so
                    bile manj gospodarsko razvite, ki so pomoč za svoj razvoj pričakovale od vlaganj
                    države, državnega centra, na drugi pa sta bili Slovenija in Hrvaška –
                    gospodarsko razvitejši republiki. Zahtevali sta reformo in »federalizacijo
                    federacije«. Gospodarski prepad med nerazvitimi in razvitimi republikami se je
                    tako kazal na političnem področju, blažila pa ga je osebnost Tita, na čigar
                    avtoriteto sta računali obe strani, centralisti in federalisti. Tito je
                    politično spretno lovil ravnotežje med obema stranema, tako da je sprva
                    pritrjeval centralistom, nato pa se je nagnil k federalistom in jim dal zeleno
                    luč za »federalizacijo federacije«. Centralisti so se »potuhnili«, zlasti po
                    tem, ko je bil iz politike »odstranjen« Ranković kot tisti, ki je veljal za
                    njihovega vodilnega političnega aduta. Srbska politika kot poglavitna
                    zagovornica centralizma se je na videz prilagodila »federalizaciji federacije«
                    in je s stisnjenimi zobmi sprejela njen »vrh«, ki ga je predstavljala ustava
                    SFRJ iz leta 1974. V drugi polovici osemdesetih let pa je v politiki Slobodana
                    Miloševića vsa politična frustracija glede tega izbruhnila na dan. </p>
                <p>Pri spremembah v organizaciji jugoslovanske države in odzivu nanje v srbski
                    politiki v prvi Jugoslaviji, ko niso sprejeli »dogovornega jugoslovanstva« in
                    »banovizacije« jugoslovanske države kot mogočega načina njene federalizacije,
                    ter sprejemanju »federalizacije federacije« v drugi Jugoslaviji je bilo kar
                    nekaj podobnosti. V obeh primerih so menili, da gre za usmeritev, ki škodi
                    Srbiji, Srbom in srbstvu, in so zato nasprotovali obema spremembama organizacije
                    države in pri tem uporabili nacionalizem kot obliko svoje politike. Tako so
                    želeli »ukrojiti« jugoslovansko državo na način, ki bi jim najbolj odgovarjal in
                    dajal Srbiji ter Srbom v njej prvenstveni položaj. Ko je srbska politika, tako
                    iz prve kot druge Jugoslavije, ocenila, da je njihov hegemonistični položaj
                    zmanjšan, je nasprotovala spremembam glede organizacije države in nanje gledala
                    kritično.</p>
                <p>V prvi in drugi Jugoslaviji je nastala politična napetost ali kar kriza, ko so
                    srbski politiki začutili, da niso več v večvrednem položaju in da niso
                    upoštevani tako, kot so menili, da jim pritiče. Želeli so imeti politično moč in
                    položaj, okoli katerega se vrti politično dogajanje. Želeli so biti os
                    jugoslovanske politike. Ko so menili, da v jugoslovanski politiki nimajo več
                    odločujoče besede, so povzročili politične krizne razmere in politično
                    nelagodnost v vsej državi. Vsako spreminjanje organizacije države, v prvi
                    Jugoslaviji »banovizacijo«, v drugi pa »federalizacijo federacije«, so zato
                    sprejeli kritično in odklonilno. Na vsako spremembo so gledali skozi vprašanja
                    vloge in položaja srbskega naroda, češ da ga vsaka sprememba v organizaciji
                    jugoslovanske države ogroža in mu nekaj jemlje. Politični odzivi srbske politike
                    ali srbskih politikov na spremembe v prvi in drugi Jugoslaviji so bili precej
                    enaki in ozko povezani z njihovim razumevanjem srbstva. V tem je bila enakost
                    prve in druge Jugoslavije.</p>
            </div>
            <div>
                <head>VI.</head>
                <p rend="Body A A">Politično dogajanje na začetku šestdesetih let je jasno pokazalo
                    politično nasprotje med srbskimi in slovenskimi pogledi na Jugoslavijo. Ti so
                    nato krojili politična razmerja vse do konca druge jugoslovanske države.
                    Slovenski politični pogledi in zahteve so v drugi Jugoslaviji v veliki meri
                    nadomestili poglede in zahteve, ki jih je hrvaška politika in z njo javnost
                    izražala v prvi jugoslovanski državi. V drugi Jugoslaviji, ko je bilo politično
                    nasprotje bolj v znamenju nerazumevanja med srbsko in slovensko politiko, je v
                    drugi polovici šestdesetih let sicer zelo intenzivno izbruhnilo hrvaško
                    vprašanje. Začelo se je z vprašanjem hrvaškega jezika, torej kot nasprotovanje
                    nekakšnemu jezikovnemu unitarizmu, nato pa je šlo za »denarno vprašanje«, kar je
                    bil »upor« proti centralizmu. Vse skupaj je v zahtevah, ki so jih oblikovali
                    Hrvati na ulicah, pri čemer je nanje vplivala tudi t. i. ustaška emigracija,
                    zadobilo nacionalistični in v določenih zahtevah »ulice« tudi separatistični
                    izraz. Celotno dogajanje na Hrvaškem od leta 1967, ko je prišlo do »upora«
                    zaradi hrvaškega jezika, pa do izsiljenega odstopa hrvaškega političnega in
                    državnega vodstva konec leta 1971 je v hrvaških očeh dobilo ime »hrvaška
                    pomlad«, med dogajanjem pa politično oznako »maspok« (iz <hi rend="italic"
                        >masovni pokret</hi>), tj. množično gibanje.<note place="foot"
                        xml:id="ftn37" n="35"> O razlogih, povodu in poteku »hrvaške pomladi« Zdenko
                        Radelić, <hi rend="italic">Hrvatska u Jugoslaviji 1945.–1991.: od
                            zajedništva do razlaza</hi> (Zagreb: Školska knjiga, 2006),
                        379–433.</note></p>
                <p rend="Body A A">Nacionalno vprašanje je imelo tudi – ali pa v veliki meri –
                    »denarno« komponento oziroma vzrok v finančnih odnosih med republikami in zvezno
                    oblastjo. Slovenija in Hrvaška kot gospodarsko najrazvitejši republiki druge
                    Jugoslavije sta namreč od »Beograda« zahtevali pravičnejši odnos zveznih oblasti
                    glede svojih vložkov v zvezni proračun in vračanja v republiki iz njega. Druge
                    republike so bile v glavnem zadovoljne s tem, kar jim je zvezna oblast namenila,
                    saj so bile pri razvoju, zlasti gospodarskem, v veliki meri odvisne od vlaganj
                    zvezne administracije. </p>
                <p rend="Body A A">Drugo Jugoslavijo je tako razdeljevalo tudi dejstvo, da
                    gospodarsko ni bila enako razvita. Šlo je za odnos med gospodarsko razvitimi in
                    nerazvitimi, kar je povzročalo mednacionalne napetosti. Eden od razlogov za to
                    pa je bila vloga državne uprave in njena centralistična miselnost ter delovanje.
                    Igrala je vlogo Robina Hooda s tem, ko je jemala bogatim oziroma gospodarsko
                    razvitejšim republikam in dajala revnim, tj. nerazvitejšim republikam. Tem je
                    tak centralizem vsekakor odgovarjal, nasprotno pa je to veljalo za razvitejše
                    republike, zlasti Slovenijo in Hrvaško, predvsem zato, ker se denar, ki sta ga
                    prispevali v zvezni proračun, iz »Beograda« ni vračal nazaj za njun razvoj.
                    Razmerje je na neki način spominjalo na tisto, ki ga je februarja 1926 ob
                    proračunski razpravi v Narodni skupščini Kraljevine SHS, torej ob vprašanju,
                    povezanim z denarjem, zelo slikovito prikazal Anton Korošec, ko je rekel: »Sada!
                    smo v Velesrbiji. Glejte, danes je država tako urejena: Srbi vladajo, Hrvati
                    razgovarjajo, mi [Slovenci – op. Z. Č.] plačujemo, Nemci, Madžari in Muslimani
                    so pa v akciji.« <note place="foot" xml:id="ftn38" n="36">
                        »Proračunski govor dr. Antona Korošca,« <hi rend="italic">Slovenec</hi>, 9. 2. 1926, št. 32, 2. Te Koroščeve besede so opozicijski poslanci sprejeli z
                        odobravanjem (SLS je bila tedaj v opoziciji), vladajoča koalicija pa je
                        ocenjevala, da so izraz sovraštva (»to je mržnja«) do Srbov. Korošec je
                        glede tega, da Srbi vladajo, odgovoril: »Vas je 43 %, to ni mržnja, to je
                        dejstvo.« (Glas iz desnice: »Malo več!) »Dobro, koliko več?« (Glas iz
                        desnice: »51 %.«) 43 % vas je, a prišli smo tako daleč, da imate v skupščini
                        dobri dve tretjini poslancev. Dalje imate svojega kralja.« (Glasovi iz
                        večine: »Ali ni mar tudi vaš?«) »Da, tudi naš je, ali ni Slovenec, to morate
                        priznati. Državnopravno ga gotovo priznamo za svojega kralja, ali ni naš po
                        rodu.« Čeprav je šlo pri Koroščevem nastopu v Narodni skupščini za govor v
                        zvezi s sprejemanjem proračuna, kar je sicer ena od osnovnih, izvirnih nalog
                        parlamenta, je govoril predvsem o političnih razmerah in bil kritičen do
                        centralizma, srbske politike in srbske hegemonije. To je bil čas, ko je bila
                        SLS v opoziciji. Koroščev nastop glede centralizma in srbskega hegemonizma
                        je bil najodločnejši in najjasnejši, kar ga je javno izrekel v Narodni
                        skupščini v vsem obdobju prve jugoslovanske države. Jeseni istega leta se je
                        začel dobrikati srbskim radikalom, ko pa je koalicijo z njimi zapustila HSS,
                        je februarja 1927 – leto dni po Koroščevih ostrih besedah na račun srbske
                        nadvlade – SLS vstopila v vlado s srbskimi radikali; Korošec takrat v vladi,
                        ki jo je vodil radikal Nikola Uzunović, iz taktičnih političnih razlogov ni
                        bil minister. </note></p>
                <p>Tako kot je bilo gospodarsko vprašanje oziroma vprašanje, povezano z
                    gospodarstvom in načinom upravljanja gospodarstva ter vlaganja države, eno od
                    tistih, kjer se je v prvi Jugoslaviji močno kazal centralizem, ta pa je bil ozko
                    povezan z nacionalnim vprašanjem, se je kot takšno kazalo tudi v povezavi s
                    centralizmom v drugi jugoslovanski državi. Nacionalno vprašanje je bilo razvidno
                    na področju gospodarstva, zlasti glede naložb vanj. Državna uprava v Beogradu je
                    namreč v rokah želela imeti »platno in škarje« naložbene politike in odločanja,
                    kje bo država vlagala v gospodarstvo.</p>
                <p>Politika Beograda do Hrvaške pa tudi Slovenije v zvezi z naložbami v gospodarstvo
                    je spodbudila nacionalistične poglede v obeh republikah. Na Hrvaškem so bili
                    glede tega mnogo odločnejši in glasnejši. V Jugoslaviji se je tako ponovno
                    odprlo hrvaško vprašanje, ki je bilo znano in značilno za prvo jugoslovansko
                    državo. Nacionalno vprašanje in z njim vzročno-posledično povezano vprašanje
                    načina upravljanja države, tj. vprašanje stopnje centralizma, se je vrnilo v
                    drugo Jugoslavijo. </p>
                <p>V zvezi z naložbeno politiko, ki jo je imela v svojih rokah zvezna vlada in z njo
                    povezana uprava, se je sicer najprej oglasila Slovenija in izrazila svoje
                    nestrinjanje z načinom dodeljevanja sredstev za naložbe v gospodarstvu. Leta
                    1958 je bila precej zadržana, ko so rudarji iz revirjev, premogovnikov Trbovlje,
                    Hrastnik in Zagorje, s stavko izrazili nezadovoljstvo zaradi zapostavljanja
                    njihovih premogovnikov in vrednotenja njihovega dela ter od Beograda zahtevali
                    sredstva za tehnično posodobitev.<note place="foot" xml:id="ftn39" n="37">
                        Protest rudarjev iz premogovnikov Trbovlje, Hrastnik in tudi Zagorje (ti so
                        se stavki priključili nekoliko kasneje) je dobil ime »trboveljski štrajk«,
                        odvijal pa se je med 13. in 16. januarjem 1958. Stavkalo je okoli 4000
                        rudarjev iz Trbovelj in Hrastnika in okoli 1200 iz Zagorja. Razlogov za
                        stavko je bilo več, od vprašanja plač do s tem povezanih cen premoga, ki so
                        jih določali v Beogradu, odnosa uprave do delavcev in s tem vprašanja
                        samoupravljanja in razmer v lokalni skupnosti. Rudarji so svojo stavko
                        razglasili za demonstracijo proti administraciji in gospodarskemu sistemu,
                        ki ga je oblikoval Beograd. Za oblast je bil to incident, tj. izgred, ki se
                        v socialistični ureditvi ne bi smel zgoditi. Stavka je vznemirila in
                        vznejevoljila oblast; odzval se je partijski vrh. V preiskavo in oceno
                        stavke je bila vključena tudi Uprava državne varnosti. Pripravili so dolgo
                        in podrobno poročilo o dogajanju, nekakšno kroniko. – <hi rend="italic"
                            >Dokumenti o rudarski stavki v Zasavju leta 1958</hi> (Ljubljana:
                        Republika Slovenija, Ministrstvo za pravosodje, 2007), 407–90.</note> Takrat
                    slovenska politika ni pretirano odločno podprla zahtev revirskih rudarjev. Mnogo
                    odločneje pa je slovenska vlada nastopila poleti 1969, ko jugoslovanska vlada
                    Sloveniji ni namenila sredstev za gradnjo avtocestnih odsekov iz denarnih virov,
                    ki jih je Jugoslaviji namenila Mednarodna investicijska banka. »Upor« slovenske
                    vlade (vodil jo je t. i. liberalec Stane Kavčič) proti odločitvi jugoslovanske
                    vlade (vodil jo je Mitja Ribičič) je dobil politično oznako in je znan kot
                    »cestna afera«.<note place="foot" xml:id="ftn40" n="38"> O cestni aferi in
                        političnem razčiščevanju, povezanem s to, Božo Repe, "'Liberalizem' v
                        Sloveniji," <hi rend="italic">Borec,</hi> št. 9-10 (1992):
                        743(73)–868(198).</note></p>
                <p>Izraz nestrinjanja oziroma nezadovoljstva slovenske vlade z odločitvijo zvezne
                    vlade (Zveznega izvršnega sveta) je takrat za vrh jugoslovanske ZK in Tita
                    postal osrednji politični problem. Slovenska vlada je namreč s svojim
                    nestrinjanjem dregnila v vprašanje razumevanja federativnosti na eni strani in
                    centralizma na drugi. Dobrih enajst let po »trboveljskem štrajku« se je iz zelo
                    podobnega razloga, zaradi gospodarskega zapostavljanja Slovenije, ponovno zgodil
                    slovenski protest proti »Beogradu« zaradi njegovega centralizma. </p>
                <p>V drugi Jugoslaviji so se bolj kot v prvi začele kazati politične napetosti med
                    »Ljubljano« in »Beogradom«. Tokrat je bila slovenska politika odločnejša, ko je
                    šlo za vprašanje položaja in vloge Slovenije v okviru skupne, federativne
                    države, kot je bilo značilno zanjo in za njeno najvidnejšo predstavnico SLS v
                    prvi Jugoslaviji. V drugi Jugoslaviji je šlo za razumevanje načel federativnosti
                    in njihovega delovanja v praksi, v prvi pa za vprašanje avtonomije, a bolj na
                    upravnem kot na političnem področju. Politična odločnost, ki so jo kazali
                    slovenski politiki za časa druge Jugoslavije, vsi sicer ne enako suvereno, je
                    bila v mejah, ki jih je opredeljevala ustavna ureditev, in ni posegala po
                    »nacionalizmu« kot sredstvu za doseganje ciljev. </p>
                <p>Slovensko razumevanje federativnosti se je nekoliko razlikovalo od srbskega in je
                    bilo zlasti povezano z razumevanjem pravice do samoodločbe. Odprlo se je ob
                    vsakem nadgrajevanju ustave glede federativnosti in njenega razvoja v smeri
                    večanja položaja in vloge federalnih enot. Šlo je za vprašanje, ali je to
                    pravica, ki se lahko uporabi le enkrat in je nato porabljena (konzumirana), kar
                    so zastopali srbski politiki in pravniki, ali pa je to trajna pravica, ki jo je
                    treba upoštevati vedno, ko je govor o federativnosti in vprašanju pravic narodov
                    v federativno organizirani državi. Pri tem vprašanju je prihajalo do razhajanj
                    dejansko od vsega začetka federativne jugoslovanske države, od njene prve ustave
                    dalje, odločilno pa je bilo tudi ob njenem koncu. Srbska politika je v
                    osemdesetih letih 20. stoletja, kaj kmalu po Titovi smrti, odprla vprašanje
                    samoodločbe, federativnosti in t. i. avnojskega sklepa o organiziranju
                    jugoslovanske države kot federacije. Oporekali so namreč zasedanju Avnoja v
                    Jajcu konec novembra 1943, ker so menili, da na njem ni bilo izvoljenih
                    predstavnikov srbskega naroda, zato naj bi bil sklep o federativnosti
                    nelegitimen. Želeli so izničiti federativnost in način, kako je prišlo do nje,
                    oziroma njeno osnovo, tj. pravico do samoodločbe naroda, da bi tako lahko vrnili
                    centralizem in srbski hegemonizem, kakršen je bil v prvi Jugoslaviji.</p>
                <p>Slovenski komunisti so federativnost očitno razumeli drugače kot srbski.
                    Pripadali so narodu, ki je imel iz prve Jugoslavije izkušnje s srbsko
                    hegemonijo, srbski pa so pripadali narodu, katerega politiki so v prvi
                    Jugoslaviji menili, da Srbom v jugoslovanski državi pripada poseben, vodilni
                    položaj in da je jugoslovanska država v resnici le razširjena Srbija. Kljub
                    sprejemanju načel federativnosti so nanjo gledali skozi to prizmo. Slovenski
                    komunisti so jo dojemali bolj vsebinsko kot srbski, ki so v njej videli
                    organiziranost države, obliko in ne vsebino, bistvo nove, druge jugoslovanske
                    države. Federativnost so sicer sprejeli in jo podpirali, a hkrati želeli
                    ohraniti centralističen način upravljanja.</p>
                <p>Za slovenske komuniste je bila federativnost izraz suverenosti federalne enote
                    oziroma naroda, ki jo je tvoril. Slovenijo so od vsega začetka razumeli kot
                    državo z vsemi njenimi značilnostmi. V razpravah o federativnosti v Začasni
                    skupščini Demokratične federativne Jugoslavije (avgusta 1945) in nato tudi v
                    Zakonodajni skupščini (od konca novembra 1945 do konca januarja 1946), ko je ta
                    sprejemala prvo ustavo druge Jugoslavije, so vodilni slovenski politiki (denimo
                    Boris Kidrič in Edvard Kardelj) izražali stališče, da se z vstopom v federativni
                    odnos v skupni državi narod ne odpoveduje svoji suverenosti.<note place="foot"
                        xml:id="ftn41" n="39">
                        <hi rend="italic">Treće zasedanje Antifašističkog veća narodnog oslobođenja
                            Jugoslavije i zasedanje privremene narodne skupštine</hi>
                        <hi rend="italic color(222222)">7–26 avgust 1945: stenografske
                            beleške</hi><hi rend="color(222222)"> (Beograd: Prezidijum narodne
                            skupštine FNRJ, 1951), 170, </hi>razprava Borisa Kidriča. <hi
                            rend="italic">Tretje zasedanje Avnoj in zasedanje začasne ljudske
                            skupščine Demokratične federativne Jugoslavije</hi> (Ljubljana:
                        Komunist, 1975), 161. Šlo je za razpravo o sestavi ustavodajne skupščine in
                        njene dvodomnosti; predstavniki meščanskih strank so nasprotovali
                        dvodomnosti oz. temu, da bi bil v ustavodajni skupščini tudi zbor narodov, v
                        katerem bi vsak narod oz. vsaka federalna enota imela enako število
                        poslancev. Želeli so doseči, da bi v ustavodajni skupščini prevladovali
                        srbski poslanci v enodomni skupščini. V bistvu so predstavniki t. i.
                        meščanskih strank v 3. Avnoju in v Začasni ljudski skupščini bili iz srbskih
                        strank, ki so leta 1939–1941 nasprotovale »banovizaciji«/federalizaciji prvi
                        Jugoslavije, nasprotovali so federativnosti in pravicam narodov do svojih
                        držav; v račun jim npr. ni šlo, da bi imeli Makedonci svojo državo –
                        federalno enoto. Na Makedonijo so še vedno gledali kot na južno
                        Srbijo.</note> Na Kardeljevo vztrajanje, da se to omeni v ustavi, je bila
                    zato pravica do samoodločbe, skupaj s pravico do odcepitve, vnesena v prvi člen
                        ustave.<note place="foot" xml:id="ftn42" n="40"> Aleš Gabrič, »Nacionalno
                        vprašanje v Jugoslaviji v prvem povojnem obdobju,« v: <hi rend="italic"
                            >Jugoslavija v hladni vojni: zbornik z Znanstvenega posveta Jugoslavija
                            v hladni vojni, Ljubljana, 8.–9. maj 2000</hi> (Ljubljana: Inštitut za
                        novejšo zgodovino; Toronto: University, 2004), 407, 408. V razpravah o
                        predlogu ustave FLRJ decembra 1945 se je pokazala razlika v razumevanju
                        federativnosti med poglavitnima tvorcema ustave, Edvardom Kardeljem in Mošo
                        Pijadom, ki je bil med vodilnimi srbskimi komunističnimi funkcionarji; šlo
                        je za vprašanje suverenosti federalnih enot v federaciji – ali se s
                        federativnostjo narodi tej odpovedo ali ne. Šlo je tudi za vprašanje
                        upoštevanja pravice do samoodločbe. Glede te je Pijade menil, da je s
                        sklepom o federativnosti ta že bila uporabljena in tako porabljena. S tem
                        naj bi se namreč narodi, ki so se na temelju pravice do samoodločbe odločili
                        živeti skupaj v jugoslovanski državi, odpovedali svoji suverenosti. Pijade
                        je federacijo razumel kot obliko, ne kot vsebino. Pravica do samoodločbe je
                        bila upoštevana v vseh nadaljnjih ustavah druge Jugoslavije, čeprav ni bila
                        tako poudarjena kot v prvi, ko je bila vnesena v prvi člen ustave.</note>
                </p>
                <p>Pravica do samoodločbe je, ker vsebuje tudi pravico do odcepitve, ves čas druge
                    Jugoslavije očitno begala in motila srbske komuniste in njihove funkcionarje.
                    Dejansko so imeli zaradi pravice do odcepitve, kar je bil neodtujljivi del
                    pravice do samoodločbe naroda, do te zadržano stališče vse obdobje druge
                    Jugoslavije. V tej pravici so namreč videli mogoče »sredstvo« za razbitje
                    države. O razlogih, zakaj bi lahko do tega prišlo, pa niso razmišljali. Recimo o
                    tem, da bi lahko vzrok bil v njihovem obnašanju ali v njihovih stališčih do
                    skupne države in drugih v njej. To se je pokazalo v drugi polovici osemdesetih
                    let, ko je srbska politika pod vodstvom Slobodana Miloševića v praksi želela
                    izničiti pravico do samoodločbe in federativnost, zgrajeno na njej, ter uvesti
                    centralizem kot sredstvo srbskega hegemonizma. Za državno enotnost kot pogoj
                    njene trdnosti so bili pripravljeni zanemariti suverenost posameznega naroda in
                    njegovo voljo, da se združi in živi v skupni federativno organizirani državi.
                    Zagotovilo trdnosti države so videli v upravnem centralizmu in administraciji
                    države, njenih oblastnih organov. </p>
            </div>
            <div>
                <head>VII.</head>
                <p>Kriterij za stopnjo federativnosti v drugi Jugoslaviji, pa tudi stopnjo
                    centralizma oziroma njegovega izražanja v prvi, je bil prav v odnosu med
                    osrednjo državno oblastjo in upravnimi enotami. Te so imele v drugi Jugoslaviji
                    značaj nacionalnih enot z lastnostmi države, tako da je imel nacionalni moment v
                    odnosu med federalno enoto in državnim centrom ter med federalnimi enotami
                    pomembno vlogo. V odnosih uradne politike med jugoslovanskimi republikami je
                    ostal bolj ali manj nepoudarjen in se je še najbolj pokazal v drugi polovici
                    osemdesetih let, v času Miloševićeve (srbske) politike, s katero je skušal
                    vsiliti srbske politične poglede tudi drugim republikam. Pri tem se je skliceval
                    na vlogo centralizma kot sredstva, ki ga je srbska politika uporabljala tudi v
                    prvi Jugoslaviji, da je lahko igrala vlogo hegemona.</p>
                <p>Če je bila reforma organizacije jugoslovanske države leta 1939 s sporazumno
                    ureditvijo hrvaškega vprašanja in nastankom Banovine Hrvaške kot zasnove hrvaške
                    države in s tem zasnove za mogočo federativnost z oblikovanjem še nekaj
                    »nacionalnih« banovin začetek »federalizacije« sicer centralistično organizirane
                    prve Jugoslavije, je bila »federalizacija federacije«, izvedena ob koncu
                    šestdesetih in v začetku sedemdesetih let z amandmaji k ustavi iz leta 1963 in z
                    novo ustavo iz leta 1974, začetek konfederalizacije druge Jugoslavije. Kardelj
                    kot poglavitni tvorec ustave, ki je bila rezultanta razrednega in nacionalnega
                    pogleda, v tem sicer ni videl konfederativnosti, ampak nadgradnjo federativnosti
                    s samoupravljanjem (kot izrazom »interesa delavskega razreda«), medtem ko so
                    kritiki tej ustavi očitali zlasti konfederacijske prvine, rahljanje državne
                    enotnosti na račun večanja moči federalnih enot. Ustavno je sicer ostajala
                    zvezna država, praktično pa je druga Jugoslavija z ustavo iz leta 1974 postajala
                    zveza držav, ki so se bile za svoje koristi pripravljene soočati z drugimi
                    državami iste skupne države. Konec je bilo »bratstva in enotnosti«, ki je bilo
                    osnova dotedanjega razumevanja federativnosti. Enotnost, ki je temeljila na
                    bratstvu narodov, združenih v jugoslovansko državo, je zamenjala ideja o
                    skupnosti, »zajedništvu«. Šlo je za korak k centralizmu.</p>
                <p>Ena od podobnosti, če ne kar enakosti v obeh Jugoslavijah, je bilo nasprotovanje
                    srbske politike in po njej srbske javnosti spremembam v organizaciji države
                    oziroma načelom, na katerih je bila organizirana. Srbska politika se v prvi
                    Jugoslaviji ni strinjala z nastankom Banovine Hrvaške, v drugi pa z ustavno
                    ureditvijo, kakršno je uzakonjala ustava iz leta 1974. V prvem primeru jih je
                    motila organiziranost države, kakršno je omogočala ali napovedovala uvedba
                    banovin na »nacionalni osnovi«, v drugem pa ustavnost, ki je v drugi Jugoslaviji
                    z ustavno uzakonitvijo federalnih enot kot držav nakazovala, da ta iz zvezne
                    države postaja zveza držav. Bili so skeptični do federativnosti, ker je
                    temeljila na pravici do samoodločbe, ki vključuje tudi pravico do odcepitve, in
                    menili, da to slabi trdnost jugoslovanske države, še bolj skeptični pa so bili
                    do »federalizacije federacije«. Obakrat jih je pri nasprotovanju oziroma
                    kritiziranju vodil argument trdnosti države. Srbski politiki in tisti, ki so
                    nastopali kot »civilna družba«, v prvi Jugoslaviji je bil to Srbski kulturni
                    klub, v drugi pa Srbska akademija znanosti in umetnosti,<note place="foot"
                        xml:id="ftn43" n="41"> SANU je v letih 1985/86 oblikoval Memorandum SANU, v
                        katerem so izrazili mnenje o težkem položaju srbskega naroda v Jugoslaviji
                        zaradi neenakopravnosti; menili so, da je ustavna ureditev uvedla
                        konfederalizem, motila so jih prevelika pooblastila, ki jih je ustava dajala
                        avtonomnima pokrajinama v okviru SR Srbije – pri tem so imeli v mislih
                        predvsem SAP Kosovo in Albance kot tamkajšnje večinsko prebivalstvo. V
                        memorandumu je bilo zapisano, da »srbsko vprašanje« ne bo rešeno brez
                        »ustvaritve popolne nacionalne in kulturne enotnosti Srbov ne glede na to,
                        kje ti živijo« v Jugoslaviji. V memorandumu so izrazili mnenje, da
                        decentralizacija (to naj bi predstavljala državnost federalnih enot) pomeni
                        pot k dezintegraciji jugoslovanske države. Memorandum SANU je bil izraz
                        srbskega nacionalizma, po vsebini in namenu je izražal stališča, kakršna je
                        v letih 1939 do 1941 izražal Srbski kulturni klub. Memorandum je bil vodilo
                        srbski politiki, ki jo je v drugi polovici osemdesetih let poosebljal
                        Slobodan Milošević.</note> so menili, da takšna ureditev škodi Srbom in
                    srbstvu, da je naperjena proti Srbom, Srbiji in srbstvu. Obe instituciji sta
                    bili tesno povezani s politiko in sta razglašali, da le močno srbstvo pomeni
                    tudi močno, trdno Jugoslavijo. </p>
                <p>Spremembe v organizaciji jugoslovanske države leta 1939 z »banovizacijo« in leta
                    1974 s »podržavljenjem« republik so po mnenju srbske politike in tamkajšnje
                    »civilne družbe« odprle »srbsko vprašanje«. Srbska politika je začela trditi, da
                    so v Jugoslaviji Srbi žrtve. Zahtevali so spremembe, ki bi Srbiji, Srbom in
                    srbstvu »vrnili« položaj in vodilno vlogo, ki naj bi jim v jugoslovanski državi
                    pripadala. Ko je v zadnjih letih obstoja Jugoslavije to želela uveljaviti srbska
                    politika, takrat jo je poosebljal Milošević, je naletela zlasti na odpor
                    slovenske politike, prebudila pa se je tudi hrvaška, ki je molčala vse od konca
                    »hrvaške pomladi« konec leta 1971, ko je moralo odstopiti vodstvo ZK Hrvaške. Če
                    je v prvi Jugoslaviji srbski politiki in njenemu hegemonizmu najbolj
                    nasprotovala hrvaška, je v drugi najbolj »uporniška« bila slovenska politika, ki
                    je nasprotovala srbskim poskusom prevlade ali kar nadvlade. Najjasneje se je to
                    pokazalo po Titovi smrti, še posebej pa v drugi polovici osemdesetih let z
                    Miloševićem, ki se mu je pridružilo vodstvo jugoslovanske vojske s podobnimi, če
                    ne kar enakimi kritičnimi pogledi na organizacijo države, uzakonjeno z ustavo iz
                    leta 1974. Milošević in vojaški vrh, zlasti državna sekretarja za ljudsko
                    obrambo (obrambna ministra) Branko Mamula in Veljko Kadijević, pri čemer je imel
                    Mamula odkrite politične oziroma oblastniške namere, so hoteli okrepiti
                    centralizem. Želeli so spremembo ustave, zlasti organizacije države, da bi
                    zmanjšali vlogo in položaj federalnih enot/republik na račun večje moči osrednje
                    državne oblasti. </p>
                <p>Proti spreminjanju ustave, s katerim so hoteli povečati centralizacijo in
                    zmanjšati doseženo stopnjo vloge in položaja republik – držav v jugoslovanski
                    državi, je nastopala slovenska politika in si tako »prislužila« oznako
                    ustavobraniteljice. V prvi vrsti je šlo za »obrambo« doseženih pravic oziroma
                    pristojnosti republik, tj. federalnih enot jugoslovanske federativne države iz
                    ustave iz leta 1974. Prav slovenska politika je v drugi Jugoslaviji v veliki
                    meri vplivala na celoten proces »federalizacije federacije«. Ta je dejansko
                    potekal vse od ustavnega sprejemanja federativnosti konec leta 1945, ko je
                    Kardelj »izboril«, da je bila v prvi ustavi federativne Jugoslavije pravica do
                    samoodločbe naroda postavljena kot bistveno izhodišče federativnosti. To pravico
                    je bilo treba nenehno »braniti« pred tistimi, ki so v njej videli le enkratno
                    pravico in njeno »porabljenost«. </p>
                <p>Razlika med slovensko politiko v prvi in drugi Jugoslaviji je bila v tem, kako je
                    ta nastopala ali ravnala v odnosu do »Beograda«. V prvi Jugoslaviji, ko jo je
                    najjasneje predstavljala vodilna slovenska politična stranka SLS, je bil njen
                    odnos dvojen; v Sloveniji (za svoje privržence in volivce) je odločno nastopala
                    z zahtevo po večji avtonomiji, v Beogradu pa se je spogledovala s centralisti,
                    zlasti s srbskimi radikali, ki jim je bil centralizem sredstvo za srbsko
                    hegemonijo. SLS je bila namreč veliko časa v zvezi z vodilno srbsko politično
                    stranko; v drugi polovici tridesetih let je bila z enim od njenih delov na
                    oblasti kot Jugoslovanska radikalna zajednica. Ime te vsejugoslovanske stranke
                    je vsebovalo izraz »radikalna«, kar ni bilo naključje in je merilo na stališča,
                    kakršna so srbski radikali imeli do jugoslovanske države, njene organiziranosti
                    in odnosa do narodov v njej. SLS se je za sodelovanje s srbsko politiko odločala
                    iz želje po udejstvovanju v državni oblasti, da bi za Slovenijo dosegla določeno
                    stopnjo avtonomije, in je bila zato v Beogradu njena precej pohlevna politična
                    partnerica, in to ne le takrat, ko je bila del JRZ. Kot partnerica na oblasti je
                    bila SLS zagovornica centralizma, saj sicer ne bi mogla sodelovati v vladah, v
                    katerih so imeli poglavitno vlogo srbski radikali.<note place="foot"
                        xml:id="ftn44" n="42"> Leta 1927 (11. julija) se je SLS s podpisom t. i.
                        blejskega sporazuma – v imenu SLS ga je podpisal Anton Korošec, v imenu
                        radikalov takratni predsednik jugoslovanske vlade Velja Vukičević, resnična
                        vsebina sporazuma pa je ostala skrivnost vse do danes – odrekla avtonomizmu
                        v zameno za obljubljeno širšo pristojnost oblastne avtonomije, tj.
                        oblastnih/pokrajinskih skupščin. V njih so videli zasnovo slovenskega
                        parlamentarizma. Blejski sporazum je bil prelomno dejanje v politiki SLS
                        glede avtonomizma in zahteve po spremembi ustave za zmanjšanje centralizma.
                        S tem je priznala centralizem in se podredila srbski Narodni radikalni
                        stranki kot glasnici srbstva. Odkrito avtonomistično je sicer SLS nastopila
                        konec leta 1932 v t. i. ljubljanskih punktacijah, ki so nastale pod vplivom
                        kratko izraženih stališč drugih strank, takrat opozicijskih (formalno te
                        niso obstajale) – zlasti punktacij HSS. Ta je svoj nacionalni program,
                        izražen v kratkih točkah, izdala prva, v začetku novembra 1932. SLS je bila
                        med takratnimi strankami, ki so nasprotovale režimu Jugoslovanske nacionalne
                        stranke, zadnja, ki je izrazila svoje stališče o položaju Slovenije in
                        Slovencev v jugoslovanski državi. </note> Njen vodilni politik, Anton
                    Korošec, je bil kot notranji minister varuh centralizma, čeprav se je v
                    Sloveniji SLS vseskozi predstavljala kot avtonomistična stranka, katere osnovni
                    namen je bil okrepiti stopnjo slovenske avtonomije. S tem je »opravičevala«
                    svoje sodelovanje v državni oblasti. </p>
            </div>
            <div>
                <head>VIII.</head>
                <p>Centralizem, kakršen je bil v praksi v šestdesetih letih in proti kateremu je v
                    drugi Jugoslaviji tekla »federalizacija federacije«, je bil povezan zlasti z
                    gospodarskim vprašanjem oziroma vprašanjem naložbenih politik. To je spodbudilo
                    »upor« hrvaške oblasti v začetku sedemdesetih let. Iz vprašanja odnosa Beograda
                    do Hrvaške, povezanega z vprašanjem sredstev, ki jih je Hrvaška (zlasti od
                    turizma) prispevala v zvezno blagajno, in vračanjem teh iz nje na Hrvaško, je to
                    vprašanje preraslo v resnično množičen odpor in kar v nacionalno hrvaško
                    gibanje, »maspok«. Jugoslovanska oblast se je vsekakor zavedala, da gre na
                    Hrvaškem za množični odpor proti Beogradu, da se je v drugi Jugoslaviji odprlo
                    »hrvaško vprašanje«.</p>
                <p>»Maspok« ali »hrvaška pomlad«, kot so poetično poimenovali celotno dogajanje na
                    Hrvaškem od leta 1967 do 1971/72, se je začelo z »jezikovnim vprašanjem« ali
                    odporom do jezikovnega poenotenja srbskega in hrvaškega jezika. Šlo je za
                    vprašanje emancipacije hrvaškega jezika, za katerega so na Hrvaškem menili, da
                    je poseben, ločen od srbskega, zato so marca 1967 to izrazili v Deklaraciji o
                    hrvaškem jeziku. Politična razprava o tem jezikovnem, v resnici pa nacionalnem
                    vprašanju, saj je jezik eden od ključnih označevalcev naroda in njegove
                    posebnosti ali edinstvenosti, je predstavljala začetek »hrvaške pomladi«. </p>
                <p>Iz jezikovnega vprašanja in zahteve po lastnem oziroma samostojnem hrvaškem
                    jeziku ter koncu jezikovnega »unitarizma« pa je »hrvaško vprašanje« preraslo
                    predvsem v gospodarsko. Pri tem je pobudo prevzela hrvaška oblast z vodstvom ZK
                    Hrvaške na čelu. Ko je vstopila v »hrvaško pomlad« oziroma jo vzpodbudila, je
                    odprla vprašanje, bistveno za hrvaški upor proti Beogradu. Šlo je za vprašanje o
                    federativnosti na eni in centralizmu na drugi strani. Hrvaška oblast je od
                    zveznih oblasti zahtevala politiko »čistih računov«, da se denar, ki ga je
                    ustvarila Hrvaška, vrača iz zvezne blagajne. Gospodarski razlogi za odpor proti
                    Beogradu so bili značilni za prvo in drugo jugoslovansko državo.<note
                        place="foot" xml:id="ftn45" n="43"> Vprašanje državnega proračuna je bilo
                        npr. tisto, ki je izzvalo oceno o jugoslovanski državi, v kateri Srbi
                        vladajo, Hrvati govorijo, Slovenci pa plačujejo, ki jo je v Narodni
                        skupščini Kraljevine SHS februarja 1926 izrekel voditelj SLS Anton Korošec.
                        V svojem nastopu v t. i. proračunski debati je na začetku govoril o
                        gospodarskih vprašanjih, o slovenskem gospodarstvu in njegovih težavah
                        (odgovornost zanje je pripisoval oblasti v Beogradu), dal pa je tudi nekaj
                        političnih ocen jugoslovanske države. – »Proračunski govor dr. Antona Korošca,« <hi rend="italic">Slovenec</hi>, 9.
                        2. 1926, 2. Koroščeve
                        ugotovitve je mogoče zaznati tudi v drugi Jugoslaviji. Gl. op. 35.</note>
                    Vodstvo hrvaške Zveze komunistov je zato odprlo temo neenakomernega razvoja
                    republik. Menilo je, da Hrvaško izkoriščajo, saj daje v zvezno blagajno več, kot
                    iz nje dobiva. Prepričani so bili, da je Hrvaška med vsemi republikami najbolj
                        izkoriščana.<note place="foot" xml:id="ftn46" n="44">O razlogih, povodu in
                        poteku »hrvaške pomladi« Radelić, <hi rend="italic">Hrvatska u
                            Jugoslaviji</hi>, 379–433.</note> Zahteva po »čistih računih« je bila označena
                    kot izraz hrvaškega nacionalizma.</p>
                <p>Prebuditev hrvaške politike in hrvaške javnosti, ki jo je odločno podprla v
                    njenih pogledih in zahtevah po drugačni politiki Beograda do Hrvaške, je
                    sprožila dejavnost na več ravneh. »Hrvaška pomlad« je tako predstavljala vrnitev
                    hrvaške politike v stanje, značilno za prvo Jugoslavijo, ko se je ta vse do
                    sporazuma Cvetković-Maček avgusta 1939 upirala Beogradu. »Hrvaška pomlad« je
                    pomenila vrnitev hrvaškega odnosa do državnega centra in njegove politike, za
                    katero so na Hrvaškem menili, da ni pravilna oziroma pravična. Politika za
                    »pravice« Hrvaške, ki jo je vodilo vodstvo ZKH, se je hitro sprevrgla v široko
                    nacionalistično gibanje, usmerjeno ne le proti centralizmu, ampak tudi proti
                    Srbom. Duh hrvaškega nacionalizma, v katerem so začeli svojo vlogo igrati tudi
                    ustaši iz tujine, je ušel iz steklenice. Vladajoči hrvaški politiki je namreč
                    vse skupaj začelo polzeti iz rok in zahtev, ki so jih spodbujali ustaši iz
                    emigracije, ni mogla več obvladovati. Iz nosilca protestnega gibanja za hrvaške
                    pravice je postala ujetnica lastne politike, ta pa je postala drugačna, kot jo
                    je želela sama. »Hrvaška pomlad« je dobila značaj nacionalističnega
                    protisrbskega in tudi protijugoslovanskega delovanja. Hrvaška politika ni imela
                    v mislih hrvaške državne samostojnosti, ampak bolj naklonjen odnos osrednjih
                    jugoslovanskih oblasti do Hrvaške, medtem ko so se »na ulici« slišale tudi
                    zahteve po hrvaški državni samostojnosti, ki naj bi jo Hrvaška imela med drugo
                    svetovno vojno v marionetni Neodvisni državi Hrvaški. Vodstvo ZKH je bilo za
                    večjo politično in gospodarsko samostojnost Hrvaške in proti centralizmu,
                    unitarizmu in tudi hegemonizmu, zahtev po hrvaški državni samostojnosti pa ni
                    zagovarjalo ali spodbujalo.<note place="foot" xml:id="ftn47" n="45"> Na
                        množičnem zborovanju v Zagrebu 7. 5. 1971 je predsednica CK ZKH Savka
                        Dabčević-Kučar na vzklike množice, ki je zahtevala neodvisno državo Hrvaško,
                        odgovorila: »Da, neodvisna država Hrvaška, vendar le v socialistični,
                        demokratični, enakopravni in federativni Jugoslaviji.« – Savka
                        Dabčević-Kučar, <hi rend="italic">'71 hrvatski snovi i stvarnost</hi>
                        (Zagreb: Interpublic, 1997), 618.</note></p>
                <p>Podobnost s prvo Jugoslavijo, če ne kar enakost, ki se je pokazala v »hrvaški
                    pomladi« in odzivu nanjo v Srbiji, se je izrazila v odnosu Hrvatov do Srbov in
                    obratno. »Nacionalno vprašanje« se je v drugi Jugoslaviji v primeru »hrvaške
                    pomladi«, zlasti je bilo to razvidno iz demonstracij na Hrvaškem (predvsem v
                    Zagrebu) in mnogih zapisov v tisku, pokazalo v vsej svoji negativni podobi kot
                    sovraštvo do drugega naroda. Ni namreč več šlo le za hrvaški odnos do državnega
                    centra, ampak za odnos do naroda, kjer je ta center bil, za odnos Hrvatov do
                    Srbov. V očeh podpornikov »hrvaške pomladi«, zlasti tistih na ulici, so bili
                    vsega krivi Srbi. </p>
                <p>Proti »hrvaški pomladi« kot izrazito nacionalističnemu pojavu, za takšnega so ga
                    imeli, so nastopali srbski politiki. To je še prilivalo olje na razgrete odnose
                    med narodi in priprave na »federalizacijo federacije«. Na nevarnost, ki se je
                    kazala v odnosu med Hrvati in Srbi na vrhuncu dogajanja »hrvaške pomladi«, je
                    bil pozoren Kardelj, ki je načeloma odklanjal vsak nacionalizem. Tudi slovensko
                    izražanje zahtev po zmanjševanju moči centralizma, za kar se je s svojo reformo
                    federativnosti sicer zavzemal tudi sam, je imel za izraz nacionalizma. V
                    hrvaškem nacionalizmu, kakršen se je zlasti na »ulici« kazal v »hrvaški
                    pomladi«, pa je videl nevarnost za sprožitev srbskega nacionalizma. Temu se je
                    namreč želel izogniti, zato je bil do hrvaških zahtev kritičen, čeprav je bil
                    Tito vse do jeseni 1971 precej na strani hrvaške politike in njenih zahtev
                    oziroma do njih ni bil odkrito kritičen.<note place="foot" xml:id="ftn48" n="46"
                        > Tito je postal kritičen in negativno nastrojen do »hrvaške pomladi« in
                        hrvaškega političnega vodstva, ko se je v dogajanje na Hrvaškem oz. v
                        Jugoslaviji vmešala Sovjetska zveza in mu je Leonid Brežnjev, njen voditelj,
                        ponudil pomoč pri zatrtju, če sam ne bi obvladal situacije v državi. Pri tem
                        je imela Sovjetska zveza svoje račune. Tito je ponudbo Brežnjeva zavrnil in
                        sklenil sam končati »hrvaško pomlad«. Razmišljal je tudi o uporabi vojske
                        proti protestnikom (demonstrantom) v Zagrebu. </note>
                </p>
                <p>Še preden je hrvaška partijsko-državna oblast odprla vprašanje »čistih računov«,
                    se je poleti 1969 zgodil upor slovenskih državnih oblasti (brez jasne podpore
                    vodstva ZK Slovenije) proti Beogradu, konkretno proti jugoslovanski vladi
                    (Zveznemu izvršnemu svetu). Tudi tu so bili posredni razlog »čisti računi«
                    oziroma centralistično stališče jugoslovanske vlade. Slovenska vlada je namreč
                    dvignila svoj glas proti odločitvi jugoslovanske, ker je ta sprejela sklep, da
                    sredstev Mednarodne investicijske banke, za katera je prosila slovenska vlada za
                    izgradnjo avtocestnega odseka od Šentilja do Nove Gorice oziroma odsekov
                    Vrhnika–Postojna in Hoče–Levec, ne bo namenila Sloveniji. Namenila jih je
                    Srbiji. Slovenska vlada je po tem, ko je iz agencijskega poročila Tanjuga za
                    sredstva javnega obveščanja izvedela za sklep, zahtevala njegovo spremembo.
                    Zvezna vlada, vodil jo je Slovenec Mitja Ribičič, je to odklonila. V Sloveniji
                    je to vzbudilo politično dogajanje, v katerem je bila udeležena tudi slovenska
                    javnost in ki ni ostalo na ravni oblastnih kabinetov.<note place="foot"
                        xml:id="ftn49" n="47"> Sestalo se je več občinskih skupščin, zlasti tistih,
                        ki so bile ob trasi predvidene avtoceste. Slišale so se tudi zahteve po
                        samostojni Sloveniji in odcepitvi od Jugoslavije; v Celju je pisalo:
                        »Slovenija edina kolonija v Evropo«. </note> Zahtevo slovenske vlade je
                    podprla tudi hrvaška vlada. Drugod po Jugoslaviji pa so bili nad slovensko vlado
                    in na splošno nad Slovenijo in Slovenci ogorčeni. Politična ocena je bila, da je
                    to izraz slovenskega nacionalizma, ki ogroža celovitost Jugoslavije. S tem so
                    odziv slovenske vlade na sklep jugoslovanske izenačili z demonstracijami na
                    Kosovu novembra 1968.<note place="foot" xml:id="ftn50" n="48"> Takšno mnenje se
                        je ponovilo v letih 1988–1991, ko so takratne srbske (Miloševićeve) oblasti
                        in vrh JLA enačili slovenska stališča s svojimi zahtevami po hegemoniji
                        Srbije in centralizaciji: stališče kosovskih (albanskih) oblasti so namreč
                        označili kot kontrarevolucijo, proti kateri je mogoče uporabiti ves državni
                        represivni aparat, tudi vojsko. Enačenje slovenske politike kot
                        kontrarevolucionarne je bilo grožnja ali napoved, da bodo z njo in Slovenci
                        obračunavali enako kot z Albanci na Kosovu. To so izrekali zlasti v vodstvu
                        JLA.</note> Dogajanje je dobilo naziv »cestna afera«.<note place="foot"
                        xml:id="ftn51" n="49"> Kot afero so oblasti običajno označile vsako oblastem
                        neljubo politično dogajanje (dogodek ali sosledje dogodkov), ki ga niso
                        mogli povsem obvladati.</note>
                </p>
                <p>»Cestna afera« je bila upor t. i. liberalnega dela slovenske politike, ki ga je
                    predstavljala vlada pod vodstvom Staneta Kavčiča, proti centralizmu in odločanju
                    o razvoju posameznih republik v Beogradu. Menili so, da je odločitev
                    jugoslovanske vlade izraz zapostavljanja Slovenije. S tem se je nekako obudil
                    očitek Beogradu, podoben tistemu, ki je bil eden od razlogov za »trboveljski
                    štrajk« v začetku leta 1958.</p>
                <p>»Upor« slovenske vlade proti jugoslovanski je postal v Jugoslaviji, v prvi vrsti
                    za vrh jugoslovanske ZK in Tita, osrednji politični problem, kajti dregnil je v
                    vprašanje razumevanja federativnosti in centralizma. Dobrih enajst let po
                    »trboveljskem štrajku« se je iz zelo podobnega razloga, zaradi gospodarskega
                    zapostavljanja Slovenije, ponovno zgodil protest Slovenije proti Beogradu zaradi
                    njegovega centralizma. Odziv »Beograda« oziroma jugoslovanskega političnega
                    vodstva je bil zelo podoben, češ da so slovenske zahteve izraz nacionalizma.</p>
                <p>Odpor proti Beogradu, proti zvezni vladi, je Tito ocenil kot rušitev homogenosti,
                    monolitnosti države, skupnosti, »takšne, kakršna je«. »Cestno afero« so
                    obravnavali in razreševali na ravni vodilnih organov Zveze komunistov; na
                    Brionih (kjer je letoval Tito) so se zbrali vodstvo ZKJ in predstavniki republik
                    (16. seja Izvršnega biroja predsedstva ZKJ) ter obravnavali slovenski »izgred«
                        nacionalizma.<note place="foot" xml:id="ftn52" n="50"> O »cestni aferi«,
                        zlasti o pogledih ZK nanjo, Repe, "'Liberalizem' v Sloveniji," 743(73)–868(198).</note></p>
                <p>»Cestna afera« se je zgodila takrat, ko je Kardelj začel pripravljati širšo
                    »federalizacijo federacije«. Na enem od političnih razčiščevanj cestne afere je
                    konec avgusta 1969 predstavil svoje razumevanje Jugoslavije oziroma videnje
                    »federalizacije federacije« z upoštevanjem načel samoupravljanja. Ocenil je, da
                    jugoslovanska federativna država, kakršna je bila sredi leta 1969, po sprejemu
                    prvih devetnajstih amandmajev k ustavi iz leta 1963, »ni več klasična
                    federacija, niti klasična konfederacija, marveč samoupravna skupnost narodov s
                    socialistično družbeno ureditvijo, kar predstavlja bistveno novo kategorijo v
                    mednacionalnih odnosih. Samostojnost narodov v taki skupnosti je večja kot v
                    klasičnih federacijah, toda hkrati so širše odprti procesi integracije na vseh
                    tistih področjih, kjer prihajajo do izraza skupni interesi narodov in delovnih
                        ljudi.«<note place="foot" xml:id="ftn53" n="51"> Ibidem, 808 (138).</note>
                    To je bilo bistvo federativnosti, ki jo je vezal na načela in prakso
                    samoupravljanja in se je pokazala v ustavi SFRJ iz leta 1974.</p>
                <p>Takšna je bila zasnova t. i. Kardeljeve Jugoslavije, ki se je – ali naj bi se po
                    mnenju tistih, ki so kritično sprejemali njegovo »federalizacijo federacije« – v
                    svojem bistvu razlikovala od dotedanje federativno organizirane jugoslovanske
                        države.<note place="foot" xml:id="ftn54" n="52"> Tako je obdobje
                        »federalizacije federacije«, ki se je v vsej razsežnosti pokazala v ustavi
                        SFRJ iz leta 1974 in naj bi jugoslovanski federalizem spremenila v
                        konfederalizem, »Kardeljevo Jugoslavijo« označil Dejan Jović. V veliki meri
                        precej upravičeno, saj je imel Kardelj pri tem veliko, če ne kar odločilno
                        vlogo. V ustavi iz leta 1974 je združil razredno in nacionalno načelo, ki je
                        bilo značilno za drugo Jugoslavijo od vsega začetka. Ta ustava je bila izraz
                        nadgrajevanja samoupravljanja kot političnega sistema socialistične
                        Jugoslavije in federativnosti; federalne enote so ustavno postale države.
                        Jugoslavija ni bila več le zveza narodov, ki so se združili vanjo na osnovi
                        pravice do samoodločbe, ampak je postala zveza nacionalnih držav. </note>
                </p>
            </div>
            <div>
                <head>IX.</head>
                <p>Vprašanje centralizma kot načina organizacije države in načina njenega
                    obvladovanja, tj. načina vladanja, je bilo ena od točk, ki je bila skupna prvi
                    in drugi jugoslovanski državi. Ti sta bili glede organizacije države sicer
                    povsem različni – prva je bila izrazito centralistična, druga federativna –
                    vendar je bil v obeh prisoten centralizem kot način obvladovanja države. Tudi v
                    federativni organizaciji države je proti temu potekal stalen »boj« in okoli
                    njega so se lomila kopja. Vodilni akterji tega političnega spopada so bili na
                    eni strani politiki iz Slovenije, ki so želeli manjšo moč centralizma, na drugi
                    pa srbski, ki so stavili na centralizem kot način oziroma pogoj za čvrsto
                    Jugoslavijo. S centralizmom naj bi zagotovili njeno notranjo in zunanjo trdnost,
                    obenem pa bi jim ta omogočil hegemonizem. Ta je bil motiv, centralizem pa je bil
                    sredstvo. V tem je bila ena od enakosti s prvo Jugoslavijo, v kateri so z enakim
                    razlogom utemeljevali centralizem. Kakorkoli je kdo nanj gledal, ga dojemal kot
                    bistven pogoj za jugoslovansko državnost ali kot način njenega upravljanja, ki
                    omejuje suverenost posameznih narodov v federativni državi, je bil centralizem
                    ena osrednjih točk, s katero se je ukvarjala politika v prvi in drugi
                    Jugoslaviji. Bil je tudi eden od razlogov za konec jugoslovanske države, kajti z
                    njim je bila v veliki meri povezana želja po hegemoniji najštevilčnejšega naroda
                    jugoslovanske države. Na koncu njenega obstoja je bil to eden ključnih razlogov,
                    da so narodi, ki jim tako razmišljanje in ravnanje ni ustrezalo, pravico do
                    samoodločbe in pravico do odcepitve kot bistven sestavni del tega načela tudi
                    uporabili. Kot so se z upoštevanjem pravice do samoodločbe združili v
                    jugoslovansko državo, so to upoštevali kot način razdružitve. </p>
                <p>Jugoslovansko obdobje slovenske zgodovine, od leta 1918 do 1991, se je vrtelo
                    okoli vprašanja samoodločbe in organizacije države ter odnosa do centralizma. V
                    teh točkah je kljub mnogim razlikam mogoče videti številne enakosti. Centralizem
                    kot organizacija države in način njenega upravljanja (vladanja) pa je bil ozko
                    povezan z nacionalnim vprašanjem, njegovim razumevanjem in praktičnim odnosom do
                    tega. Nacionalno vprašanje je bilo živo tako v prvi kot drugi Jugoslaviji in je
                    v veliki meri krojilo politične razmere in razmerja v njej. V drugi Jugoslaviji
                    so oblasti menile, da je bilo nacionalno vprašanje zaradi federativnosti države
                    preseženo oziroma da ne obstaja. V resnici pa je živelo in določalo politično
                    dogajanje, kar se je kazalo skozi krize in njihovo reševanje z reformami, vse do
                    stopnje, ko krize ni bilo več mogoče rešiti z reformami ali jo pomesti pod
                    preprogo in se je zato izpelo obdobje jugoslovanske države.</p>
                <p>Kakorkoli sedaj gledamo na Jugoslavijo – s sovraštvom ali z nostalgijo – ne
                    moremo mimo dejstva, da je obstajala. Prav tako ne moremo mimo tega, da je ni
                    več. Postala je stvar zgodovine in s tem zgodovinopisja. To pa Jugoslavije ne
                    sme in ne more enostavno preklicati. Zgodovinskega dejstva jugoslovanske države,
                    ki je obstajala domala celo 20. stoletje, ni mogoče zanemariti ali odpisati
                    oziroma ga ne popisati ali popisovati. Če lahko politika naredi »črno luknjo« v
                    svojem odnosu do Jugoslavije, zgodovinopisje tega ne more in zlasti ne sme. S
                    takšnim ravnanjem bi enostavno izbrisalo skorajda celo stoletje narodove
                    preteklosti, ki ne nazadnje pojasnjuje slovensko osamosvojitev ob njenem koncu.
                    Osamosvojitev Slovenije in Jugoslavija sta vzročno-posledično povezani.</p>
                <p>Jugoslavije v naši zgodovini zato ni mogoče preklicati.</p>
            </div>

        </body>
    </text>
</TEI>
