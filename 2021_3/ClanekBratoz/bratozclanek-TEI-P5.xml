<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>»Provvidenze, dirette a potenziare le forze vitali della popolazione
                    italiana«: stiske ljudi in fašistična socialna politika v Izoli med obema
                        vojnama<note place="foot" xml:id="ftn1" n="*">Članek je nastal v okviru
                        raziskovalnega programa P6-0272 in raziskovalnega projekta J6-1800, ki ju
                        financira Javna agencija za raziskovalno dejavnost Republike Slovenije iz
                        državnega proračuna.</note></title>
                <author>
                    <name>
                        <forename>Urška</forename>
                        <surname>Bratož</surname>
                        <roleName>Dr.</roleName>
                        <affiliation>Znanstveno-raziskovalno središče Koper, Inštitut za zgodovinske
                            študije</affiliation>
                        <address>
                            <addrLine>Garibaldijeva 1</addrLine>
                            <addrLine>SI-6000 Koper</addrLine>
                        </address>
                        <email>urska.bratoz@zrs-kp.si</email>
                    </name>
                </author>
            </titleStmt>
            <editionStmt>
                <edition><date>2021-11-08</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Privoz 11</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/3890</pubPlace>
                <date>2021</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">61</biblScope>
                <biblScope unit="issue">3</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term>fascism</term>
                    <term>social policies</term>
                    <term>pronatalism</term>
                    <term>Izola</term>
                    <term>ONMI</term>
                    <term>UFFN</term>
                    <term>ECA</term>
                </keywords>
                <keywords xml:lang="sl">
                    <term>fašizem</term>
                    <term>socialne politike</term>
                    <term>pronatalizem</term>
                    <term>Izola</term>
                    <term>ONMI</term>
                    <term>UFFN</term>
                    <term>ECA</term>
                </keywords>
            </textClass>
        </profileDesc>
        <revisionDesc>
            <listChange>
                <change>
                    <date>2021-11-16</date>
                    <name>Mihael Ojsteršek</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Urška Bratož<note place="foot" xml:id="ftn2" n="**"><hi rend="bold">Dr.,
                        Znanstveno-raziskovalno središče Koper, Inštitut za zgodovinske študije,
                        Garibaldijeva 1, SI-6000 Koper;</hi>
                    <ref target="mailto:urska.bratoz@zrs-kp.si"><hi rend="bold"
                            >urska.bratoz@zrs-kp.si</hi></ref></note></docAuthor>
            <docImprint>
                <idno type="cobissType">Cobiss tip: 1.01</idno>
                <idno type="DOI">doi: https://doi.org/10.51663/pnz.61.3.07</idno>
            </docImprint>
            <div type="abstract" xml:lang="sl">
                <head>IZVLEČEK</head>
                <p><hi rend="italic">V prispevku je opazovano reševanje socialnih vprašanj v obdobju
                        med obema vojnama (ki je za Primorsko pomenilo tudi prehod v spremenjen
                        socialni sistem zaradi zamenjave politične oblasti), in sicer na primeru
                        Izole, kjer so se italijanske politike morale vgraditi v dotedanje socialne
                        sisteme, po vzponu fašizma še posebej skozi oblikovanje posebnih državnih
                        entitet na področju socialnega skrbstva.</hi></p>
                <p><hi rend="italic">Na primerih eksistenčnih stisk iz izolske stvarnosti je mogoče
                        identificirati nekatere najranljivejše skupine prebivalstva, ki so bile
                        deležne pogosto tudi več različnih oblik podpore hkrati, da bi vsaj za
                        omejen čas rešile svojo materialno stisko. V prispevku je posebej
                        predstavljeno tudi prepletanje fašistične ideologije s socialno in
                        demografsko problematiko, saj je država reševanje te razumela kot sredstvo
                        za pridobivanje vojaške in politične moči.</hi></p>
                <p><hi rend="italic">Ključne besede: fašizem, socialne politike, pronatalizem,
                        Izola, ONMI, UFFN, ECA</hi></p>
            </div>
            <div type="abstract" xml:lang="en">
                <head>ABSTRACT</head>
                <head>“<hi rend="italic">PROVVIDENZE, DIRETTE A POTENZIARE LE FORZE VITALI DELLA
                        POPOLAZIONE ITALIANA</hi>”: PEOPLE’S HARDSHIPS AND THE FASCIST SOCIAL POLICY
                    IN IZOLA IN THE INTERWAR PERIOD</head>
                <p><hi rend="italic">The present contribution looks at how the social issues were
                        addressed in the interwar period (which, in the case of the Slovenian
                        Littoral, also involved a transition to a different social system due to the
                        change in the political regime), using the example of Izola, where the
                        Italian policies had to be integrated into the existing social systems, in
                        particular through the creation of special state entities in the field of
                        social welfare after the rise of fascism.</hi></p>
                <p><hi rend="italic">The examples of subsistence hardships in Izola can be used to
                        identify some of the most vulnerable groups of the population, which often
                        received several different forms of support at the same time in order to
                        solve their material distress, at least for a while. The contribution also
                        specifically discusses the intertwining of the fascist ideology with social
                        and demographic issues, as the state saw their resolution as a means of
                        gaining military and political power.</hi></p>
                <p><hi rend="italic">Keywords: fascism, social policies, pronatalism, Izola, ONMI,
                        UFFN, ECA</hi></p>
            </div>
        </front>
        <body>
            <div>
                <head>Uvod</head>
                <p>Razdejanje, ki ga je za seboj pustila prva svetovna vojna, ni bilo le materialno,
                    temveč je vodilo do vse večje ekonomske krize in slabšanja socialnih razmer, ki
                    so jih občutile številne evropske države. Kraljevina Italija, ki je po Rapalski
                    pogodbi v letu 1920 pridobila med drugim tudi ozemlje Istre, je postopoma
                    ustvarjala svoj sistem (poskusa) reševanja socialnih vprašanj, med vzponom
                    fašistične stranke skupaj z jasnimi političnimi cilji. Kakor je bilo eksplicitno
                    zapisano v enem od njenih programov: » <hi rend="italic">Za fašistično državo
                        pomoč, ki se organizira za pomoči potrebne posameznike, nima vrednosti v
                        smislu občutka usmiljenja do bližnjega, temveč predvsem v smislu, da se s
                        pomočjo lahko doseže povečanje vrednosti posameznika, ki je vitalni del
                        državnega organizma.</hi>«<note place="foot" xml:id="ftn3" n="1">»<hi
                            rend="italic">Per lo Stato fascista il soccorso organizzato in favore
                            dell'individuo bisognoso non ha valore in quanto rispondente a un
                            sentimento di carità verso il prossimo, ma eminentemente in quanto
                            attraverso l'azione dell'assistenza si può raggiungere la valorizzazione
                            all'individuo che è parte vitale dell'organismo statale</hi>.« (Partito
                        Nazionale Fascista, <hi rend="italic">La politica sociale del fascismo</hi>
                        (Libreria dello Stato, 1933), 24, 25).</note> Gre za vidik, ki ga v zadnjem
                    času jemljejo v obzir številne študije s področja zgodovine socialnih politik,
                    zgodovine spolov idr.,<note place="foot" xml:id="ftn4" n="2">Npr. Gisela Bock in
                        Pat Thane, ur. <hi rend="italic">Maternity and Gender Policies: Women and
                            the Rise of the European Welfare States, 1880s</hi>–<hi rend="italic"
                            >1950s</hi> (London in New York: Routledge, 1994). Seth Koven in Sonya
                        Michel, ur. <hi rend="italic">Mothers of a New World: Maternalist Politics
                            and the Origins of Welfare States</hi> (Routledge, 1993). Victoria De
                        Grazia, <hi rend="italic">How Fascism Ruled Women: Italy, 1922</hi>–<hi
                            rend="italic">1945</hi> (Berkeley, Los Angeles in Oxford: University of
                        California Press, 1992) idr.</note> pri čemer ugotavljajo, kako »porozna je
                    meja med socialno in politično/nacionalistično akcijo« v Evropi med obema
                        vojnama<note place="foot" xml:id="ftn5" n="3">Laura Lee Downs, »'The Most
                        Moderate Italianization?': Social Action and Nationalist Politics in the
                        North-Eastern Adriatic Bordelands (1919–1954),« <hi rend="italic">Acta
                            Histriae</hi> 26, št. 4 (2018): 1091.</note> in kako pomembno vlogo so
                    imele socialne politike tudi v okviru 'nation-buildinga', zlasti v okviru
                    totalitarnih sistemov.</p>
                <p>V prispevku bo predstavljeno prepletanje fašistične ideologije s socialno
                    problematiko, saj je bilo reševanje te eno od sredstev države za pridobivanje
                    moči, ki naj bi bila med drugim potrebna za izvrševanje ambicioznih
                    ekspanzionističnih ciljev Italije. Opazovana bosta njena logika in pristopanje k
                    perečim socialnim problemom skozi perspektivo interesa, ki ga je imela država do
                    tega, da so bili 'preskrbljeni' predvsem določeni segmenti (zlasti
                    reproduktivnega) prebivalstva oziroma (ker je fašistična politika temeljila
                    predvsem na propagandi), da je pri teh skupinah vsaj vzbudila občutek, da je
                    zanje poskrbljeno, četudi državna socialna politika v praksi ni v celoti
                    zadovoljila njihovih potreb.</p>
                <p>Obenem se postavljajo vprašanja, kako je italijanska socialna politika delovala
                    na svojih (novopridobljenih) ozemljih ter na kakšne načine je med ljudi s
                    pomočjo socialnih vprašanj vpeljevala svoja ideološka prepričanja. Študij, ki bi
                    se ukvarjale s socialno politiko na tem delu današnjega slovenskega ozemlja, za
                    ta čas pravzaprav ni, saj se raziskave domače historiografije za obdobje med
                    obema vojnama večinoma usmerjajo na območja, ki so po prvi vojni pripadla
                        Jugoslaviji.<note place="foot" xml:id="ftn6" n="4">Za posamezne segmente
                        socialne problematike gl. npr. Dunja Dobaja, <hi rend="italic">Za blagor
                            mater in otrok: zaščita mater in otrok v letih 1919</hi>–<hi
                            rend="italic">1941</hi> (Ljubljana: Inštitut za novejšo zgodovino,
                        2018). Branka Grošelj, <hi rend="italic">Na dnu. Položaj beračev in
                            brezdomcev od konca 19. stoletja do leta 1940</hi> (Ljubljana: Inštitut
                        za novejšo zgodovino, 2018).</note> Manjkajo pa tudi primerjave med
                    različnimi območji, ki so pred prvo svetovno vojno pripadala Avstro-Ogrski,
                    potem pa prešla pod okrilje različnih političnih in državnih sistemov.</p>
                <p>Kako je reševanje socialnih vprašanj potekalo na lokalni ravni, je deloma mogoče
                    rekonstruirati na primeru Izole, kjer so se nove politike morale vgraditi v do
                    tedaj obstoječe sisteme, ki so bili dediščina preteklih družbenopolitičnih
                    kontekstov. Vsekakor je o uspešnosti reševanja socialnih stisk težko govoriti,
                    predvsem zaradi pomanjkanja pričevanj prejemnikov pomoči, vendar pa tudi
                    študije, ki v zadnjih letih vse bolj preučujejo socialne politike tudi
                    fašističnega sistema, poudarjajo pomen upoštevanja raznolikih virov – takih, ki
                    se nanašajo na posamezne lokalne stvarnosti, na določene institucije ter načine
                    socialne pomoči, ki lahko v okviru ožjih skupnosti nakažejo pogled onkraj
                    fašistične propagandne retorike in dinamike realizacije deklarativnih, nikoli
                    zares doseženih načel.<note place="foot" xml:id="ftn7" n="5">Gl. npr. Silvia
                        Inaudi, <hi rend="italic">A tutti indistintamente. L’Ente Opere
                            Assistenziali nel periodo fascista</hi> (Bologna: Clueb, 2008). Chiara
                        Giorgi, »Le politiche sociali del fascismo,« <hi rend="italic">Studi
                            storici</hi> 55, št. 1 (2014): 93–107. Gl. tudi Domenica La Banca,
                        »Assistenza o beneficenza? La Federazione napoletana dell'ONMI (1926–1939),«
                            <hi rend="italic">Contemporanea</hi> 11, št. 1 (2008): 47–72.</note> »Ne
                    sme se soditi položaj neke dežele po lepo asfaltiranih cestah,«<note
                        place="foot" xml:id="ftn8" n="6">
                        <hi rend="italic">Istra</hi>, 21. 5. 1937.</note> je bilo dovolj zgovorno
                    zapisano v sicer protifašističnem hrvaškem časopisu Istra, v katerem so večkrat
                    kritično naslavljali različne družbene in ekonomske probleme, s katerimi se je –
                    večinoma manj uspešno – soočal fašizem. Verjetno bi podobno lahko trdili za
                    Izolo, kjer tudi fašistični posegi niso veliko pripomogli k izboljšanju
                    življenjskih razmer, v katerih so živeli njeni prebivalci.</p>
            </div>
            <div>
                <head>Podporni sistem</head>
                <p rend="annotation text">V Izoli je sredi 30. let 20. stoletja sočasno delovalo več
                    podpornih institucij pod okriljem režima, čeprav je šlo za majhno mestno
                    skupnost in občino (z manj kot 10.000 prebivalci), vendar pa je v njej posebej
                    pereča postajala problematika delavstva. V sicer pretežno ribiškem mestu je v
                    tem času namreč cvetela živilskopredelovalna industrija, v kateri ni bilo
                    zaposleno le mestno prebivalstvo, temveč v veliki meri tudi prebivalstvo
                    neposrednega zaledja. Na tukajšnje življenje pa so seveda imeli vpliv tudi
                    različni ukrepi Italije (npr. visoki davki, avtarkična gospodarska politika, ki
                    je zmanjševala uvoz, »boj za žito«, pri čemer je s favoriziranjem žita kot
                    glavne kulture propadala pridelava tradicionalno pomembnih kultur tega območja,
                    omejevanje prodaje določenih izdelkov ipd.), ki so prispevali k slabšanju
                    socialnih razmer prebivalstva. Čeprav si je naloge za socialno skrbstvo v
                    določenem trenutku delilo več institucij, pa je malokatera ponujala neke
                    sistemske rešitve (stalne podpore v različnih oblikah), ampak so večinoma
                    razdeljevale zgolj občasne materialne pomoči ali priložnostne dodatke, s
                    katerimi je režim skušal predvsem nagrajevati in spodbujati zaželeno ravnanje.
                    Iz tega izhaja tudi razdrobljenost analiziranega izolskega gradiva,<note
                        place="foot" xml:id="ftn9" n="7">Gradivo, ki se nanaša na socialna vprašanja
                        in njihovo reševanje v tem času, je ohranjeno (čeprav polno škrbin) v
                        Pokrajinskem arhivu Koper v fondih Občine Izola (f. 1037), Občinskega
                        podpornega zavoda Izola – za čas po letu 1937 (f. 167), izolske dobrodelne
                        kongregacije – za čas pred 1937 (f. 250), ter tudi ONMI Izola (f. 168) in
                        Fašistične zveze velikih družin Izola (f. 169).</note> saj so si številne
                    vloge za podporo med seboj podajale različne institucije, sicer oblikovane na
                    pobudo vlade, a z mrežo upravljanja na lokalni in regionalni ravni. V zmešnjavi
                    ustanov s področja socialnih zadev s pristojnostmi na ravneh zavarovanja,
                    socialne varnosti in pomoči je bila prejemnica klicev na pomoč velikokrat kar
                    občinska uprava (ta je sicer bdela nad občinskim podpornim zavodom),<note
                        place="foot" xml:id="ftn10" n="8">Ustanovo je vodil posebej oblikovan odbor,
                        ki mu je predsedoval župan, v njem pa so bili tudi različni predstavniki
                        fascia ter sindikalni predstavniki.</note> ki je vloge za podporo glede na
                    tipe prosilcev in socialne problematike nato delila naprej, saj je imela nad
                    prosilci najboljši pregled, obenem pa je na ta način lahko nad njimi izvajala
                    socialni in politični nadzor.</p>
                <p>Februarja 1938 so iz občinskega Podpornega zavoda v Izoli (Ente Comunale di
                        Assistenza)<note place="foot" xml:id="ftn11" n="9">Šlo je za institucije pod
                        vodstvom fašistične stranke, ki so pokrivale precej širok spekter socialne
                        pomoči. Po zakonu iz leta 1937 so bili ustanovljeni občinski podporni zavodi
                        (Enti Comunali di Assistenza – ECA) namesto ukinjenih kongregacij.
                        Premoženje dobrodelne kongregacije posamezne občine, pripadajoče dejavnosti
                        in upravljanje javne pomoči in dobrodelnih ustanov, ki so ji zaupane, se
                        tedaj prenesejo na vsak ECA. Obenem lahko pridobijo avtonomijo tiste
                        institucije, ki niso namenjene splošni, takojšnji in začasni asistenci (npr.
                        bolnišnice, ubožnice-hiralnice, sirotišnice ipd.) (SI_PAK_KP/0169, š. 1, l.
                        1939, Legge 3 giugno 1937-XV, n. 847). Pred tem (od 1931) pa so se ob boku
                        dobrodelnih kongregacij ustanavljali Enti opere assistenziali – EOA (gl.
                        npr. Anna Maria Vinci, <hi rend="italic">Sentinelle della patria: Il
                            fascismo al confine orientale 1918</hi>–<hi rend="italic">1941</hi>
                        (Roma: Laterza, 2011)), ki so skrbele za koordinacijo in nadzor vseh
                        obstoječih dobrodelnih institucij v regiji, dokler jih niso nadomestili že
                        omenjeni občinski organi.</note> poročali v Pulj, da je na območju Izole
                    pomoč prejelo 87 družin (252 oseb) v mestu, v Kortah in okolici 30 družin (156
                    oseb) ter na Maliji 17 družin (62 oseb).<note place="foot" xml:id="ftn12" n="10"
                        >To je skupaj predstavljalo skoraj 5 odstotkov prebivalcev izolske
                        občine.</note> To je bilo sicer nekoliko več, kot so načrtovali v zavodu, ki
                    je sicer med drugim vzdrževal tudi mestno ubožnico Besenghi degli Ughi,<note
                        place="foot" xml:id="ftn13" n="11">O ubožnici vemo, da jo je v obdobju
                        avstrijske oblasti upravljala občina (leta 1866 je doživela večjo prenovo),
                        sprejela pa je lahko približno 20 do 24 oskrbovancev. Ti so v primeru
                        bolezni prejeli zdravstveno pomoč, zdravila in hrano, sicer pa so živeli od
                        miloščine, nekaj denarne podpore so prejeli le ob glavnih svečanostih v
                        letu. – Luigi Morteani, <hi rend="italic">Isola ed i suoi Statuti</hi>
                        (Parenzo: Stab. Tip. Gaetano Coana, 1888), 96. Po prvi vojni je bila
                        ubožnica sestavni del dobrodelne kongregacije in je sprejemala »revne, dela
                        nezmožne«. – SI_PAK_KP/1037, 1936, št. 216, m. II/1, 18. 9. 1936.</note> v
                    kateri je bilo okrog 20 oskrbovancev. Upravičenci do pomoči so bili vsi tisti,
                    ki so se v stiski znašli zaradi neprostovoljne brezposelnosti ali nezmožnosti
                    dela, tako trajne kot začasne; tisti, ki niso imeli oseb, ki jih po zakonu
                    vzdržujejo (in so tega sposobne), ter tisti, ki niso imeli začasnih sredstev, s
                    katerimi bi lahko pokrili stroške vzdrževanja. Skoraj 57 odstotkov izdatkov
                    zavoda je predstavljala sezonska podpora brezposelnim (pretežno v naturalijah),
                    23,7 odstotka je bilo namenjeno oskrbovancem ubožnice, skoraj 6 odstotkov za
                    splošno pomoč revnim in družinam, dobrih 11 odstotkov za administracijo, nekaj
                    pa tudi za šolska kosila. Podporni zavod, ki je nasledil svojega predhodnika
                    (dobrodelno kongregacijo – Congregazione di carità<note place="foot"
                        xml:id="ftn14" n="12">Te kongregacije so v Kraljevini Italiji – v vlogi
                        upravljalca sredstev, namenjenih za revne – obstajale od leta 1862, od
                        Crispijevega zakona leta 1890 pa so se kot državni organ preoblikovale tudi
                        v zastopnice in pravne predstavnice manj premožnih slojev. Obenem je takšna
                        reorganizacija izražala nov pogled države na revne – iz problema policije so
                        jih začeli dojemati kot socialni problem (Antonella Rizzo, »Le Opere Pie dal
                        Liberalismo al Fascismo. L’assistenza ai bambini e agli adolescenti poveri
                        ed abbandonati nella città di Roma (1915–1943)«: doktorska disertacija,
                        Università degli studi Roma tre, 2010–2012. Javne dobrodelne ustanove na
                        priključenih ozemljih, kamor je sodila tudi Izola, je zadeval zakon, izdan
                        22. aprila 1923. Vse te ustanove (denimo ubožni inštituti), ki so jih do
                        tedaj upravljale občine, dežele ali drugi javni organi oziroma telesa, so se
                        tako morale združiti pod dobrodelno kongregacijo oziroma enotno
                        administracijo (obenem pa je prišlo do združitve njihovih finančnih
                        sredstev) (Gazzetta Ufficiale del Regno d'Italia, 16. maj 1923, n. 114;
                        Regio Decreto 22 aprile 1923, n. 982).</note> – vzpostavljeno ob prevzemu
                    italijanske zakonodaje), je več kot 69-odstotno financirala deželna uprava,
                    pomemben del kolača (23,7 odstotka) je predstavljal tudi letni občinski
                    prispevek, manjši deleži pa so bili prispevki za letne lastninske rente (Rendite
                    patrimoniali; dobri 4 odstotki) in razne donacije.<note place="foot"
                        xml:id="ftn15" n="13">SI_PAK_KP/0167, 1937–38, 1–4.</note></p>
                <p>V tem času si je podporni zavod teritorij, ki ga je pokrivala občina, razdelil na
                    dve območji za izvajanje asistence (mesto in zaledni kraji), njegove naloge pa
                    so – v času, ko je bilo priložnostnega dela manj – vključevale sezonsko pomoč
                    brezposelnim in njihovim družinam, revnim pa skozi vse leto. V mestu so
                    upravičenci dnevno prejeli porcijo toplega obroka, ki je bil sestavljen iz 50 g
                    stročnic (fižola, čičerike ali graha), 100 g testenin ali riža, 35 g olja ali
                    masti ter 200 g kruha; porcije malčkov in otrok so bile manjše za 30 oziroma 50
                    odstotkov, enaka pa je bila zanje količina kruha. Na podeželju (Korte, Malija
                    itn.) so se pomoči potrebnim tedensko razdeljevala živila; rumena (koruzna)
                    moka, bela moka, stročnice, riž, testenine in začimbe oziroma zabela v skupni
                    vrednosti 5,60 lire.<note place="foot" xml:id="ftn16" n="14">Ibid.</note></p>
                <p>Če je večji del ljudi, ki so bili del socialnega sistema, prejemal podporo v
                    naturalijah, je manjši del izolskih občanov dobival (tudi) redne denarne
                    podpore. Istega leta je bilo na seznamu 34 prejemnikov mesečne denarne podpore v
                    zneskih od 10 do 40 lir.<note place="foot" xml:id="ftn17" n="15">Videti pa je,
                        da je število stalnih mesečnih podpor v primerjavi z letom 1924 naraslo z 22
                        (ko je bil skupni mesečni izdatek zanje 253 lir) na 34 prejemnikov (v skupni
                        vsoti 543 lir na mesec) leta 1935 (SI_PAK_KP/1037, kat. I, II, št. 208, m.
                        II/1, 1935). To je mogoče pripisati predvsem povečanim potrebam za socialno
                        pomoč v tem času. Prim. Anna Maria Vinci, »Una lunga emergenza sociale: le
                        terre 'redente' tra le due guerre mondiali,« v: <hi rend="italic">Carità
                            pubblica, assistenza sociale e politiche di welfare: il caso di
                            Trieste</hi>, ur. Anna Maria Vinci (Trieste: EUT Edizioni Università di
                        Trieste, 2012), 57.</note> Skoraj 62 odstotkov teh prejemnikov pomoči je
                    bilo žensk (čeprav je bilo med njimi nekaj takih, ki podpore niso prejemale
                    zase, temveč za kakega sorodnika), vsaj 38 odstotkov vseh prejemnikov pa je bilo
                    vdov. Žal o njihovi starosti ne vemo ničesar.<note place="foot" xml:id="ftn18"
                        n="16">Zgovorni pa so podatki o razdeljevanju podpor v Trstu; od 10.106
                        družin, ki so bile prejemnice dobrodelnih storitev v letu 1936, jih je 24,5
                        odstotka dobivalo redne podpore v denarju ali naravi, 48 odstotkov od vseh
                        odraslih prejemnikov stalne pomoči pa je bilo starejših od 60 let (<hi
                            rend="italic">Rendiconto dell'esercizio: Congregazione di carità
                            Trieste.</hi> Trieste: Tipografia del Partito Nazionale Fascista, 1936,
                        5). Za Izolo teh podatkov žal nimamo.</note> 18 jih je podpore (večinoma
                    enake) dobivalo že vsaj od leta 1935.<note place="foot" xml:id="ftn19" n="17"
                        >SI_PAK_KP/0167, š. 2, m. 5, 1938-39 in SI_PAK_KP/1037, kat. I-II, 1935, št.
                        208, m. II/1, Lista dei sussidiati 1935.</note></p>
                <p>Težave, ki so ljudi vodile v stisko ob preživljanju družine, so se prepletale in
                    tudi druge občinske ustanove so prejemale prošnje ljudi, ki niso imeli možnosti
                    za zagotavljanje (zadostnega) prihodka – skupno jim je bilo večinoma to, da niti
                    en član družine iz različnih razlogov ni mogel opravljati dela. Nekateri so
                    prošnje naslavljali na občinsko predstavništvo kot na upravitelja podpornega
                    zavoda, drugi celo na italijanskega kralja in Mussolinija.<note place="foot"
                        xml:id="ftn20" n="18">To je bila sicer precej pogosta praksa, kakor
                        ugotavlja M. S. Quine, pri čemer so prosilci običajno skrbno navedli
                        biografske detajle, ki so poudarjali njihovo brezizhodno situacijo. Oblast
                        je te 'priložnostne dodatke' pomoči (s katerimi je občasno odgovarjala na te
                        prošnje) razumela kot pomembno sredstvo, s katerim se je režim neposredno
                        dotaknil vsakdanjega življenja ljudi (Maria Sophia Quine, <hi rend="italic"
                            >Italy's Social Revolution. Charity and Welfare from Liberalism to
                            Fascism</hi> (Palgrave, 2002, 118). Vsekakor lahko to prakso pripišemo
                        tudi uspešni izgradnji kulta osebnosti, ki jo je izpeljal Mussolini.</note>
                    Razvidno je, da so nekatere prošnje na odziv čakale tudi več let; fašizem je
                    socialne politike izvrševal na način, da niso sistemsko naslavljale vseh pomoči
                    potrebnih nasploh, temveč so morale posamezno prošnjo odobriti pristojne
                    institucije, podrejene režimu.<note place="foot" xml:id="ftn21" n="19">Prim.
                        Giorgi, »Le politiche sociali del fascismo,« 97.</note> Prošnje so
                    sprejemale le lokalne fašistične organizacije in tudi njihove odobritve so
                    prihajale od komisije, v kateri so bili predstavniki fašistične stranke ali
                    politično nastavljeni uradniki, ti pa so podporo namenili le tistim, ki so se
                    podredili fašističnim pravilom.<note place="foot" xml:id="ftn22" n="20">Paul
                        Corner, »Fascismo e controllo sociale,« <hi rend="italic">Italia
                            Contemporanea</hi> 228 (2002): 381–405. Tu gre dodati, da so 'terenske' preglede po
                        domovih (s katerimi so ugotavljale upravičenost do podpore) opravljale
                        'obiskovalke' (t. i. <hi rend="italic">visitatrici</hi>), torej lokalne
                        ženske iz fašističnih krogov. Gl. npr. Chiara Saraceno, »Redefining
                        Maternity and Paternity,« v: <hi rend="italic">Maternity and Gender
                            Policies: Women and the Rise of the European Welfare States,
                            1880s</hi>–<hi rend="italic">1950s</hi>, ur. Gisela Bock in Pat Thane
                        (London in New York: Routledge, 1994, 206).</note></p>
                <p>Kljub temu je fašizem ustvarjal podobo države, ki naj bi bila sočutna in
                    naklonjena vsakršni pomoči za tiste, ki se znajdejo v stiski. Tako je Oreste
                    Cimoroni, prefekt Puljske pokrajine, v katero je spadala tudi Izola, leta 1937
                    okrcal občinske predstavnike, da se ponekod premalo zavzamejo za stiske pomoči
                    potrebnih, da jim nihče ne prisluhne in so deležni premalo spodbude, zato se
                    potem obračajo neposredno na prefekturo. Poudaril je, da je takšno delovanje v
                    popolnem nasprotju z dučejevimi načeli, ki narekujejo, da je treba stopiti
                    ljudstvu naproti.<note place="foot" xml:id="ftn23" n="21">
                        <hi rend="italic">»… in aperto contrasto con le direttive del Duce, che
                            ordina di andare incontro al popolo ed ascoltare con grande pazienda ed
                            umanità il più gran numero di persone.«</hi></note> Pozval je župane,
                    prefekcijske komisarje ter predsednike dobrodelnih kongregacij, da morajo
                    poiskati neizražene potrebe in prezrto bedo, kjer je mogoče, pa tudi moralno in
                    materialno izboljšati razmere, da se ljudstvu pokaže, da fašistična država »ni
                    egoistična, hladna in brezčutna«.<note place="foot" xml:id="ftn24" n="22">
                        <hi rend="italic">»… devono scovare i bisogni inespressi e le troppe miserie
                            ignorate, onde sia possibile bonificare moralmente e materialmente in
                            profondo e mostrare al popolo che lo Stato Fascista non è uno Stato
                            egoista, freddo, insensibile.«</hi> – SI_PAK_KP/1037, 1937, š. 224,
                        kat.II/classe I, Assistenza agli indigenti, 21. maj 1937.</note></p>
                <p>Prošnje izolskih prebivalcev iz tega obdobja odražajo raznolike potrebe in
                    različne profile prosilcev. Pri ženskah je šlo bodisi za vdove z otroki, za
                    katere je bilo treba skrbeti, bodisi so bile to poročene ženske, katerih možje
                    niso imeli dela ali pa so morale same ob delu skrbeti za dela nezmožne (bolne)
                    može oziroma poleg otrok vzdrževati še ostarele sorodnike, zlasti starše. Seveda
                    so bile vloge tudi obrnjene; moški z bolnimi ženami in majhnimi otroki, pri
                    čemer so morali skrbeti za ene ali druge ali pa so bili sami nezmožni za
                    delo.</p>
                <p>Na drugi strani srečujemo prošnje ostarelih ljudi,<note place="foot"
                        xml:id="ftn25" n="23">Čeprav v splošnem prošnje ne navajajo podatkov o
                        starosti prosilcev za podpore, je v nekaterih primerih mogoče razbrati, da
                        je šlo za starostnike.</note> pogosto zakoncev, ki niso imeli socialnih
                    mrež, s pomočjo katerih bi si olajšali preživetje, ali pa so sebe doživljali kot
                    breme na plečih sorodnikov, zlasti otrok, ki so – vsaj za določen čas in na
                    omejene načine – pripomogli k lajšanju njihovih materialnih stisk. Ti ostareli
                    so pogosto, poleg podpore, prosili za sprejem v ubožnico.<note place="foot"
                        xml:id="ftn26" n="24">Eden takih primerov je bila vdova, katere sin ni dobil
                        (sezonskega) dela, deloma ji je pomagala snaha, ki pa je bila tik pred
                        porodom. SI_PAK_KP/0167, 1937–38, 1-4, 12. 11. 1937.</note> Tu so ljudje
                    lahko dobili vsaj nekaj hranljivih obrokov, saj je bilo vsak dan (poleg riža,
                    testenin, krompirja, ječmena ali fižola) za kosilo na jedilniku tudi meso,
                    običajno večerjo – polento – pa je ob nedeljah nadomestila tudi mesna jed.<note
                        place="foot" xml:id="ftn27" n="25">SI_PAK_KP/0250, t. e. 1, m. 2; Diaria per
                        il mantenimento dei ricoverati nel Pio Ospizio Besenghi. Te upravičeni do
                        brezplačnih obrokov kot oblike podpore denimo niso bili deležni.</note>
                    Predvsem pa se je bilo z vključitvijo v zavod mogoče izogniti visokim stroškom
                    za najemniška stanovanja, ki so močno bremenili ljudi s socialnega dna.<note
                        place="foot" xml:id="ftn28" n="26">Vključitev v zavode, predvsem zaradi
                        izboljšanja bivanjskih razmer ter zagotavljanja hrane in pomoči, pa ni nujno
                        zadevala le ostarelih; tako je 51-letni moški iz Šareda prosil za sprejem
                        svoje povsem slepe žene v poseben zavod, saj je družina živela v izredno
                        slabih razmerah, ki niso bile ustrezne niti za zdravega človeka, kaj šele za
                        slepo osebo. – SI_PAK_KP/0167, 1937–38, 1-4, 20. 11. 1937.</note></p>
                <p>Vprašanje je, kdo so bili tisti, ki jim je bila institucionalna podpora
                    namenjena. Včasih so to bili prejemniki denarnih podpor, ki so jih sprejeli v
                    ubožnico, da jim ne bi bilo treba plačevati stanarine, s tem pa se jim je
                    denarna podpora seveda ukinila,<note place="foot" xml:id="ftn29" n="27">A to so
                        bili le posamični primeri; gl. npr. SI_PAK_KP/0167, š. 2, m. 5, 1938–39.
                        SI_PAK_KP/1037, kat. I-II, 1935, št. 208, m. II/1, Lista dei sussidiati
                        1935.</note> verjetno pa je šlo predvsem za ljudi brez (še živečih)
                    sorodnikov ali morda priseljence z domicilno pravico. Leta 1935 je denimo ena od
                    prejemnic podpore v vrednosti 20 lir, sicer vdova, postala oskrbovanka ubožnice
                    Besenghi, s čimer so ji mesečno podporo ukinili,<note place="foot"
                        xml:id="ftn30" n="28">SI_PAK_KP/1037, 1935, št. 208, m. II/1, Lista dei
                        sussidiati.</note> leta 1938 pa ravno tako neka vdova, ki je do tedaj
                    prejemala 10 lir mesečno. To na neki način dokazuje, da denarne podpore za
                    preživetje niso zadostovale in je bila institucionalna podpora zadnja stopnja v
                    reševanju materialne stiske. Določene osebe so bile tako več let prejemnice
                    neinstitucionalne podpore (mesečne finančne pomoči, pomoči v naturalijah, denimo
                    toplih obrokov ali osnovnih živil). Ta je lahko bila stalna, redna, sezonska
                    (pozimi) ali pa zgolj občasna, na primer ob krizah (izredni mraz, slabe letine
                    ipd.).</p>
                <p>Stiska ljudi je izhajala predvsem iz nezmožnosti plačevanja najemnine;<note
                        place="foot" xml:id="ftn31" n="29">Če vzamemo primer, da je bilo za (sicer
                        precej nizko) mesečno najemnino potrebno odšteti vsaj 20 lir, to pa je bil
                        približno štiridnevni zaslužek slabše plačane tovarniške delavke (gl. primer
                        v SI_PAK_KP/1037, l. 1937, š. 224, kat. II/classe I). Poleg tega so bili za
                        ljudi posebej obremenjujoči tudi davki. Prim. Bruno Volpi Lisjak, »Ženska
                        delovna sila v ribjih tovarnah v Izoli in Kopru. Konzerviranje in soljenje
                        rib,« <hi rend="italic">Annales: Series historia et sociologia</hi> 11, št.
                        24 (2001): 140.</note> kakor se je v svoji prošnji izrazila ena od prosilk:
                        »<hi rend="italic">Če se bo skromna pomoč, ki jo [z možem] prejemava od
                        svojih hčerk, nadaljevala, nama grižljaj kruha in krožnik mineštre morda ne
                        bosta manjkala. Ne bova pa si mogla zagotoviti denarja za plačevanje
                        najemnine.</hi>«<note place="foot" xml:id="ftn32" n="30">»<hi rend="italic"
                            >Se il modesto aiuto che riceviamo dalle nostre figliole durerà, un
                            boccone di pane e un piatto di minestra forse non ci mancheranno. Quello
                            che ci manca, quello che non possiamo procurarsi sono i denari per
                            pagare l'affitto.</hi>« – SI_PAK_KP/0167, 1937–38, 1-4, 26. 8.
                        1937.</note> Dobiti denar je bilo najtežje,<note place="foot" xml:id="ftn33"
                        n="31">Prim. tudi Volpi Lisjak, »Ženska delovna sila.«</note> a tega tudi
                    podporni zavod ni sistematično razdeljeval, saj je bila pomoč večinoma omejena
                    na tople obroke. Mesečne podpore (včasih zelo nizke) so izdajali za omejen čas
                    in so jih lahko tudi ukinili ali zmanjšali,<note place="foot" xml:id="ftn34"
                        n="32">Preglednica podpor za leto 1935 kaže, da je bilo skoraj 9 odstotkov
                        podpor v nekem trenutku zmanjšanih za 25 do 50 odstotkov. – SI_PAK_KP/1037,
                        1935, št. 208, m. II/1, Lista dei sussidiati.</note> včasih brez pojasnil,
                    kakor kaže primer omenjene prosilke, ki je od leta 1932 zaradi slabih ekonomskih
                    razmer od Kongregacije (po hčerki) prejemala 15 lir mesečno, od leta 1936 pa se
                    je njena podpora znižala na 10 lir, ne da bi vedela, zakaj. Tudi njen 76-letni
                    mož je bil zaradi starosti in oslabelega vida nezmožen za delo. Staršema je
                    sprva pomagala hčerka s svojim skromnim zaslužkom šivilje, vendar se je medtem
                    poročila in preselila v Koper. Ostarela zakonca sta ostala sama s 25 lirami
                    najemnine. Hčerka je sicer pomagala, kolikor je lahko, druga hči, ki je bila
                    poročena z ribičem in je imela še dva vzdrževana otroka, pa tega ni zmogla. Ta
                    prošnja je bila, če gre sklepati po pripisu na dokumentu, uslišana in prosilka
                    je ponovno dobivala prvotno podporo, manj kot leto dni kasneje pa sta zakonca
                    zaprosila tudi za pomoč v obliki živeža – to sta sprva prejemala v zimskem
                        času,<note place="foot" xml:id="ftn35" n="33">Na splošno je veljalo, da se
                        je stiska revnih v zimskem času povečala (prim. Dragica Čeč, »Revni –
                        ostareli v času kriz: družba na dlani,« <hi rend="italic">Arhivi: glasilo
                            Arhivskega društva in arhivov Slovenije</hi> 43, št. 2 (2020): 322),
                        predvsem zaradi zmanjšanega obsega agrarnih del, ko je narasla brezposelnost
                        (prim. Quine, <hi rend="italic">Italy's Social Revolution</hi>, 117).</note>
                    a se je njuna stiska očitno povečala in sta jo želela dobivati tudi preostali
                    del leta.<note place="foot" xml:id="ftn36" n="34">SI_PAK_KP/0167, 1937–38, 1-4,
                        26. 8. 1937.</note> Prisotnost zanašanja na socialne, zlasti sorodstvene
                    mreže, je izpričana v več primerih; opisana je v prošnjah, nastalih v trenutku,
                    ko ta pomoč sorodnikov ni več zadostovala ali je postala zanje preveč
                    obremenjujoča, predvsem zato, ker so morali hkrati vzdrževati tudi otroke. Tak
                    je denimo primer ženske s tremi majhnimi otroki, ki je skrbela še za ostarelega
                    očeta; leta 1936 je zaprosila Dobrodelno kongregacijo za podporo zanj, da bi
                    zmogel plačevati najemnino.<note place="foot" xml:id="ftn37" n="35">SI_PAK_KP/1037, 1936, št. 216, m. II/1; 25. 5. 1936.</note> V podobni stiski se je
                    znašel tudi neki moški, ki je moral vzdrževati ostarela starša in je kot čevljar
                    zaslužil malo, zato je na Državno ustanovo za zaščito matere in otroka podal
                    prošnjo za podporo, ker ni imel sredstev za poroko (1938). Po drugi strani pa so
                    za podpore prosili tisti ostareli, ki teh mrež niso imeli, zato so bili odvisni
                    izključno od pomoči socialnih ustanov.</p>
                <p>Ob tem ne moremo niti mimo problema beraštva (kot skrajnega izhoda v sili, tudi v
                    takih primerih), proti kateremu pa se je režim odkrito boril. Odnos do beraštva
                    v Italiji pravzaprav verjetno ni bil bistveno drugačen denimo od diskurzov,
                    kakršne v tem obdobju srečujemo na delu slovenskega ozemlja, ki je pripadal
                    Jugoslaviji (Dravska banovina). Večanje beraštva je kazalo na neuspešno
                    obvladovanje socialnega vprašanja, saj je globalna ekonomska kriza v 30. letih
                    seveda prizadela tudi tedanji jugoslovanski prostor, s čimer je izrazito narasla
                    brezposelnost, ki je ljudi silila tudi v izbiro beračenja. Država je posledice
                    krize skušala blažiti z javnimi deli in izrednimi podporami, a v nezadostni
                    meri. Jugoslovanske podpore v primerih brezposelnosti so bile kratkotrajne in
                    nizke ter odvisne od trajanja bolniškega zavarovanja delavca in plačanih
                    prispevkov, priložnostne denarne dodatke pa so podeljevali le občasno v primeru
                        nuje.<note place="foot" xml:id="ftn38" n="36">Grošelj, <hi rend="italic">Na
                            dnu</hi>, 225–28.</note> Dobrodelnost, ki se je odvijala v okviru
                    dobrodelnih ustanov, zato »ni reševala problema v širšem smislu, saj je bila
                    občasna, začasna in omejena ter namenjena izrednim primerom«.<note place="foot"
                        xml:id="ftn39" n="37">Ibid., 258.</note> Kljub splošnemu pomanjkanju dela je
                    bil odnos do ljudi, ki so bili primorani beračiti, izrazito odklonilen, saj so
                    jim pripisovali delomrznost in jih označevali za družbi moralno nevarne, zato
                    naj bi jih bilo treba izolirati.<note place="foot" xml:id="ftn40" n="38">Ibid.,
                        239. Prim. za starejša obdobja tudi Dragica Čeč, »Revščina kot grožnja
                        družbenemu redu v 18. stoletju,« <hi rend="italic">Acta Histriae</hi> 24,
                        št. 2 (2016): 291–312. Posledično je bilo nasprotovanje usmerjeno tudi k
                        naključnemu razdeljevanju miloščin, zlasti zaradi strahu, da bi se tako
                        dajalo dodatno spodbudo ljudem, ki se želijo le okoristiti, ne pa
                        preživljati z delom: na ta način naj ti ljudje ne bi dobili priložnosti, da
                        se naučijo varčnega načina življenja in dela, po drugi strani pa naj bi bilo
                        to početje za resnične reveže ponižujoče in demoralizirajoče (Grošelj, <hi
                            rend="italic">Na dnu</hi>, 258).</note></p>
                <p>Tudi pod fašizmom je obstajala jasna tendenca po odstranjevanju beračev z ulic,
                    kakor je mogoče brati povsod prisotna prizadevanja, zbrana pod oznako »la lotta
                    contro l'accattonaggio«<note place="foot" xml:id="ftn41" n="39">Boj proti
                        beračenju.</note> – postati so morali nevidni, saj njihovo početje ni bilo
                    »dostojno« (ker naj bi med drugim sramotili širok nabor podpor, ki jih je
                    ponujala država), a zdi se, da je bil pri tem cilj predvsem odstraniti<note
                        place="foot" xml:id="ftn42" n="40">S pridržanjem v zaporu, ki je lahko
                        trajalo tudi do leta dni, za otroke – sirote pa naj bi poskusili poiskati
                        prostor v za to namenjenih dobrodelnih ustanovah.</note> iz javnega pogleda
                    ljudi s socialnega dna kot dokaz neučinkovitosti socialnega sistema … V Izoli so
                    leta 1937 aretirali več potujočih beračev,<note place="foot" xml:id="ftn43"
                        n="41">Nekateri so bili dejansko brezdomci, med njimi so bili tudi starejši
                        – denimo 62-letnik in celo 79-letnik.</note> ki naj bi tedensko (zlasti s
                    podeželja) prihajali v mesto, nekateri z vozovi, drugi s konji ali peš, in
                    beračili pod krinko potujočih prodajalcev raznih drobnih predmetov (predvsem
                    srečk, t. i. »pianeti della fortuna«).<note place="foot" xml:id="ftn44" n="42"
                        >SI_PAK_KP/1037, t. e. 234, cat. 15, cl. 7 (1937); gl. tudi Vinci, <hi
                            rend="italic">Sentinelle della patria</hi>.</note> Tega leta so v
                    izolski občini poimensko evidentirali 20 beračev, med njimi 13 žensk in 7
                        moških.<note place="foot" xml:id="ftn45" n="43">SI_PAK_KP/1037, t. e. 234,
                        cat. 15, cl. 7 (1937); Repressione accattonaggio, 26. 1. 1937.</note></p>
            </div>
            <div>
                <head>Z delom povezana problematika</head>
                <p>Socialne razmere, ki se izrisujejo iz izolskih prošenj, so bile marsikje resne –
                    od povsem osnovnih eksistenčnih do potreb zaradi priložnostnih izdatkov (npr.
                    poroka, zdravstvene storitve ipd.). Sedemčlanska družina iz Pregavorja pri Izoli
                    z ostarelim in invalidnim možem ter bolno ženo je denimo živela v revščini in
                    pomanjkanju; ob bližajoči se zimi so si poleg hrane želeli toplih odej.<note
                        place="foot" xml:id="ftn46" n="44">SI_PAK_KP/0167, 1937–38, 1-4, 14. 12.
                        1938.</note> Zdi se, da so bile stiske v mestu in na podeželju podobne, če
                    je v družini manjkalo dela zmožnih ljudi, res pa je, da so si na podeželju lahko
                    lastniki vsaj manjših kmetijskih zemljišč deloma zagotovili manjši vir
                    preživetja. Podatki iz pričevanj govorijo o tem, da so predvsem sezonska dela v
                    mestu (tudi ribištvo) pomenila odsotnost dohodka v času izven delovne sezone,
                    medtem ko so si kmetje lahko pridelali vsaj nekaj hrane. Tako naj bi v tovarni
                    Arrigoni revnejše mestne delavke italijanske narodnosti pogosto zavidale
                    slovenskim s podeželja, ki so si za kosilo lahko prinesle juho s krompirjem,
                    fižolom ali ječmenom, same pa so se morale zadovoljiti le s kosom kruha.<note
                        place="foot" xml:id="ftn47" n="45">Volpi Lisjak, »Ženska delovna sila,«
                        142.</note> Po drugi strani pa podatki o kmetijstvu na izolskem podeželju v
                    tem času kažejo, da so se mali kmetje le stežka preživljali. Kmetje (v izolski
                    občini, ki je leta 1936 štela 9.505 prebivalcev, se jih je s poljedelstvom
                    ukvarjalo kar 80 odstotkov) so se seveda zadolževali tudi zaradi slabih letin.
                    Pogosto so bili spolovinarji, včasih celo na svoji zemlji, nenazadnje pa je bila
                    ukinjena tudi pravica do izkoriščanja skupne zemlje (ta je prešla pod občine),
                    ki so jo na izolskem podeželju prej uporabljale revne družine. Mnogo jih je bilo
                    kmalu prisiljenih v emigracijo zaradi dražb nepremičnin, poleg tega ni bilo več
                    kmetijskih posojilnic in hranilnic (številne so doživele likvidacijo), ki so jim
                    pomagale pred vojno.<note place="foot" xml:id="ftn48" n="46">Janez Kramar, <hi
                            rend="italic">Izola – mesto ribičev in delavcev</hi> (Koper: Lipa,
                        1988), 420. Vanda Bezek, <hi rend="italic">Analitični inventar fonda občine
                            Izola. D. 4/II, Obdobje od 1930</hi>–<hi rend="italic">1940</hi> (Koper:
                        Pokrajinski arhiv, 1988), XII-XVI. Volpi Lisjak, »Ženska delovna sila,« 140.
                        O perečem agrarnem vprašanju gl. tudi v časopisu Istra: <hi rend="italic"
                            >»Danes imamo tu samo zadolžene kmete, ki ne morejo izhajati z dohodki,
                            ki jim jih daje zemlja in lezejo v dolg, dokler jim ne prodajo domačijo.
                            Naš kmet – po čigavi krivdi se to vrši je drugo vprašanje, ki bi me
                            zavedlo na politično plat – se danes bliža svoji proletarizaciji.
                            Dolgovi ga tarejo in dražbe so na dnevnem redu, poslednji čas že radi
                            zastankov davkov. Seliti se mora z rodne grude v mesto, morda v kak
                            industrijski center, da postane delavec ali v inozemstvo. Kmet najemnik
                            (kolon) ne more postati, ker kolonizirajo v naših krajih samo
                            italijanske kolone. Ta način proletarizacije našega prej neodvisnega
                            kmeta gotovo ne predstavlja osvoboditev, ampak gospodarsko in nacionalno
                            zasužnjenje istega.«</hi> (<hi rend="italic">Istra</hi>, 21. 5.
                        1937).</note> Še posebej relevantno pa je, da so kmetom delavcem že majhne
                    posesti, ki bi jim utegnile pomagati pri preživljanju, lahko predstavljale
                    oviro, saj zaradi dodatnih virov dohodka ali dela niso bili upravičeni do
                    prejemanja nadomestila za brezposelnost, ki je sicer pripadalo manualnim
                        delavcem.<note place="foot" xml:id="ftn49" n="47">Corner, »Fascismo e
                        controllo sociale«. Ob zadostnem predhodnem vplačilu zavarovalnine je
                        delavcem namreč pripadala dnevna podpora v višini 3,75 lire za obdobje do
                        največ 120 dni. Subvencija jim ni pripadala med sezonsko brezposelnostjo in
                        boleznijo. – Vinci, <hi rend="italic">Sentinelle della patria</hi>,
                        719.</note></p>
                <p>Eden ključnih razlogov, če ne celo najpomembnejši, za številne socialne stiske
                    ljudi je bila namreč prav brezposelnost. Ta je vsekakor predstavljala pereč
                    problem, ki je bistveno pripomogel k večanju števila pomoči potrebnih (ne le v
                    Istri, temveč tudi v Kraljevini Italiji nasploh). Istrski prefekt Cimoroni je
                    leta 1933 v svojem dopisu, naslovljenem tudi na izolsko občino, zapisal, da se
                    večina podpore na območju, ki ga pokriva njegov delokrog, izvršuje v obliki
                    razdeljevanja živil ali toplih obrokov, redke pa so občine, ki finančno lahko
                    zagotovijo izvedbo javnih del. Podpore so se mu zdele primeren način pomoči
                    ostarelim, bolnim, ženskam, otrokom in nezmožnim dela, niso pa bile primerne za
                    (brezposelne) moške, ki bi delo lahko opravljali; zanje bi bilo namreč lahko
                    ponižujoče, da morajo v neprostovoljnem brezdelju živeti od dobrodelnosti …<note
                        place="foot" xml:id="ftn50" n="48">Tu se vidi, kako je fašistična retorika
                        gradila podobo moškega, pripadnika delavskega razreda kot nosilca
                        družinskega prihodka. Posebna problematika v okviru tega je opazovanje
                        preoblikovanja podob spolnih identitet (moškosti in ženskosti) skozi
                        socialne teme ter realne razmere, ki so lahko kompromitirale samopodobo
                        moških, ki tega ideala niso dosegali, ker so bili potisnjeni v finančno
                        odvisnost. Žal pa gradiva, ki bi pričalo denimo o percipiranju družinskih
                        vlog pri ljudeh samih ali morda o tem, kako so moški delavskega razreda
                        dojemali brezposelnost in kako ženske nujo po angažiranju na trgu dela, ni
                        bilo mogoče najti, morda pa bi lahko to vrzel deloma zapolnila ustna
                        pričevanja in ego-dokumenti.</note> Zato je predlagal, da bi se del
                    sredstev, ki se v občinah zberejo s prostovoljnimi prispevki, investiral v
                    izvedbo javnih del, ki zahtevajo veliko delovne sile, kot so cestna dela, izkopi
                    ipd. Zaradi pomanjkanja sredstev so se očitno iskali načini za zniževanje
                    stroškov, saj je sledila argumentacija, da v primerih, ko gre za dela javnih
                    zavodov v interesu skupnosti in torej posredno obliko pomoči, ne morejo
                    upoštevati običajnih tarif za plačilo iz kolektivnih delovnih pogodb, temveč
                    morajo biti te plače nekoliko nižje. Za tak tip del pa se lahko vpokličejo tudi
                    'delno delovno nezmožne' osebe, pri čemer niso izključene niti ženske in mladi,
                    saj med drugim ne gre za poln (osemurni) delovnik.<note place="foot"
                        xml:id="ftn51" n="49">SI_PAK_KP/1037, 1933, I-III, št. 194.</note></p>
                <p>Kot kaže, je delovnih mest za delo moških v resnici primanjkovalo,<note
                        place="foot" xml:id="ftn52" n="50">Izjema so bila sicer dela v okviru
                        izgradnje istrskega vodovoda (gl. npr. Kramar, <hi rend="italic">Izola</hi>.
                        Bezek, <hi rend="italic">Analitični inventar</hi>, idr.).</note> zato so
                    leta 1938 iz Fašistične zveze velikih družin (<hi rend="italic">Unione fascista
                        Famiglie numerose</hi> - UFFN) Sečoveljski rudnik črnega premoga<note
                        place="foot" xml:id="ftn53" n="51">Ta je deloval šele nekaj let. Gl. npr.
                        Ivica Pletikosić, »Rudnik Sečovlje: pregled migracijskih gibanj
                        (1950–1970),« <hi rend="italic">Acta Histriae</hi> 14, št. 2 (2006):
                        300.</note> zaprosili za možnost zaposlitve sedmih predlaganih, poimensko
                    navedenih moških, starih med 17 in 56 let iz okolice Izole. Medtem ko je v
                    Izoli, tako so zapisali, precej enostavno zaposliti ženske (saj te delajo v dveh
                    lokalnih tovarnah,<note place="foot" xml:id="ftn54" n="52">Šlo je za ribjo
                        predelovalno industrijo (o tem gl. zlasti Kramar, <hi rend="italic"
                            >Izola</hi>. Zdravko Marenčič, <hi rend="italic">Izola in ribištvo
                            nekoč</hi> (Izola: Graffit Line, 2018), v bližini mesta pa sta delovali
                        tudi dve opekarni (Bezek, <hi rend="italic">Analitični inventar</hi>,
                        XXIII). Vendar pa je tudi za žensko delovno silo prihajalo do več kriznih
                        obdobij, ko so predstavljale višek na trgu dela. Od 718 delavcev in delavk,
                        ki jih je imela tovarna Arrigoni v letu 1934, je njihovo število naraslo na
                        1240 v letu 1939, vendar pa je istega leta začelo upadati; odpuščenih je
                        bilo 90 delavcev in 100 delavk (Bezek, <hi rend="italic">Analitični
                            inventar</hi>, XVII).</note> kjer je zaposlenih več kot 800 delavk), pa
                    je moškim težje najti delo.<note place="foot" xml:id="ftn55" n="53"
                        >SI_PAK_KP/0169, š. 1 (1938–44), m. 1939, Collocamento sul lavoro di persone
                        appartenenti a famiglie numerose; 26. 11. 1938.</note></p>
                <p>Temelj teh prizadevanj, ki so denimo skušala pomagati socialno ogroženim velikim
                    družinam, je vsekakor mogoče umestiti v idejo o spodbujanju prokreacije v okviru
                    populacijske politike režima ter Mussolinijevega načela, da je demografski
                    problem tudi 'problem življenja'; »<hi rend="italic">brez življenja ni mladosti,
                        niti vojaške moči, ne gospodarske širitve, ne varne prihodnosti
                        domovine </hi>…«,<note place="foot" xml:id="ftn56" n="54">»… <hi
                            rend="italic">senza la vita non v'è giovinezza, ne potenza militare, nè
                            espansione economica, nè sicuro avvenire alla Patria…</hi>«.</note>
                    družina pa je bila razumljena kot konstitutivno jedro za reprodukcijo rase.<note
                        place="foot" xml:id="ftn57" n="55">SI_PAK_KP/0169, š. 1 (1938–44), m. 1939;
                        Il Gran consiglio del Fascismo, sotto la presidenza del Duce; 3. marec 1937;
                        ibid., La famiglia italiana ed il nuovo codice civile.</note> Tako je bila
                    ob ustanovitvi Fašistične zveze velikih družin preskrba takih družin (oziroma
                    zagotavljanje dela njihovim očetom) še posebej poudarjena, »<hi rend="italic"
                        >saj na velike družine v izjemnih časih za domovino padejo bremena žrtev in
                        večjega prispevka moških</hi>«.<note place="foot" xml:id="ftn58" n="56">»…
                            <hi rend="italic">poichè sulle famiglie numerose ricadono, in tempi
                            eccezionali per la patria, i pesi dei sacrifici ed il maggior contributo
                            di uomini</hi>«. – SI_PAK_KP/0169, š. 1 (1938–44), m. 1939; Il Gran
                        consiglio del Fascismo, sotto la presidenza del Duce; 3. marec 1937.</note>
                    Tudi v radijski oddaji (njen tipkopis je bil nato razposlan na občine), v kateri
                    je gostoval državni svetnik Amilcare Rossi, je skušala predstaviti pomen
                    prizadevanj, kakršna so bila zaposlitve očetov velikih družin, družinske plače,
                    zagotovitev finančne stabilnosti teh družin (seveda skupaj s poročnimi posojili
                    in drugimi takšnimi ukrepi) za demografsko rast prebivalstva, v skladu z
                    doktrino, da sta »demografska in vojaška moč naroda v recipročni zvezi«.<note
                        place="foot" xml:id="ftn59" n="57">
                        <hi rend="italic">»… che la potenza demografica e la potenza militare di una
                            nazione sono in funzione reciproca«</hi>. – SI_PAK_KP/0169, š. 1
                        (1938–44), m. 1939, »Vigore e valore della razza« 30. 5. 1939.</note></p>
                <p>V Izoli je bila Fašistična zveza velikih družin<note place="foot" xml:id="ftn60"
                        n="58">Deželna zveza za Istro je imela sedež v Pulju.</note> ustanovljena v
                    času, ko se je nekdanja Dobrodelna kongregacija preoblikovala v Občinski
                    podporni zavod (1937), do njene pomoči pa so bile upravičene družine z vsaj
                    sedmimi živečimi otroki (med katere pa so bili všteti tudi sinovi, padli v vojni
                    ali za narodne cilje na strani Italije).<note place="foot" xml:id="ftn61" n="59"
                        >SI_PAK_KP/0169, š. 1 (1938–44), m. 1939; Statuto della Unione fascista
                        famiglie numerose.</note> Šlo je za ukrepe, ki so izrazito služili
                    fašistični propagandi, ki je poveličevala prokreacijo v službi naroda.</p>
                <p>Eden od razpisov za nagrade takim družinam, ki ga je zveza objavila dve leti
                    kasneje, je obljubljal nagrade v vrednosti 2.000, 1.000 in 500 lir za tri
                    najmlajše pare iz pokrajine, ki imajo največ živečih otrok, rojenih v najkrajšem
                    časovnem razponu. Vsaj eden od otrok pa je moral biti rojen po 3. marcu 1937,
                    kar je simbolno poudarjalo prizadevanje države (na ta dan je namreč Veliki
                    fašistični svet določil direktive za izboljšanje demografske politike režima in
                    ustanovil zvezo velikih družin). Izbor je bil v rokah komisije, v kateri je med
                    drugim sodeloval tudi predstavnik Državne ustanove za zaščito matere in otroka.
                    Vsakemu izbranemu paru je bilo obljubljeno tudi posebno priznanje, pogoji za
                    prijavo pa so bili sledeči: družinski glavar je moral biti član zveze, poleg
                    tega pa tudi 'odličnega moralnega in političnega ravnanja'. Oba zakonca sta
                    morala biti 'italijanske rase' in mlajša od 45 let. Upoštevali so se le skupni
                    otroci, ki so se jima rodili v zakonu. Prednost pa naj bi med izenačenimi
                    družinami imele tiste z največ vzdrževanimi otroki ter morebitnimi posebnimi
                    vojaškimi in fašističnimi zaslugami. Prijavam so morali prosilci priložiti opis
                    družinske situacije, iz katere je moralo, z ustreznim pripisom župana, izhajati,
                    da gre za otroke istih staršev in jih vzdržuje družina ter da se potrjuje
                    moralna in politična neoporečnost staršev.<note place="foot" xml:id="ftn62"
                        n="60">SI_PAK_KP/0169, š. 1 (1938–44), Pulj, 3. 2. 1939.</note> Družine so
                    bile sicer v okviru fašistične socialne politike (pod okriljem EOA) lahko
                    deležne še nekaterih drugih ugodnosti, med katerimi so bile denimo otroške
                    morske, gorske, terapevtske in druge kolonije, obdarovanja socialno ogroženih v
                    času božiča (Natale del Duce) in treh kraljev (fašistična Befana).</p>
            </div>
            <div>
                <head>Socialna država in populacijska politika</head>
                <p>Četudi je bil eksplicitni cilj fašističnih ukrepov v osnovi rast prebivalstva,
                    sta bili njihova neposredna tarča struktura družinskih odnosov ter razporeditev
                    moči in avtoritete znotraj družine (odnos moški – ženska, starši – otroci), vse
                    pa je bilo usmerjeno na plačo (moškega) delavca, medtem ko je bila ženska v
                    idealizirani podobi utelešena v liku dobre gospodinje, ki ostaja doma.<note
                        place="foot" xml:id="ftn63" n="61">Saraceno, »Redefining maternity and
                        paternity,« 198.</note> Čeprav naj bi javni diskurz razglašal, da je ženska
                    zaposlitev nepotrebna, celo z medicinskimi argumenti, češ da povzroča
                    nevrastenijo in sterilnost ter ovira izpolnjevanje družinskih obveznosti,<note
                        place="foot" xml:id="ftn64" n="62">De Grazia, <hi rend="italic">How
                            Fascism</hi>, 76.</note> je bila stvarnost drugačna. Moške prinašalce
                    dohodka so morale v mnogih družinah nadomestiti ženske, bodisi ker niso imeli
                    službe, so bili nezmožni dela ali pa jih ni bilo. Tako je za pomoč v letu 1937
                    zaprosila tudi delavka v izolskem Arrigoniju, katere mož je bil brez dela; imela
                    sta dva otroka, eden je iz vrtca<note place="foot" xml:id="ftn65" n="63">V Izoli
                        sta bila dva vrtca; občinski in zasebni, ki naj bi ga vodile dobrodelne
                        kongregacije. – Kramar, <hi rend="italic">Izola</hi>, 432. Prim. Bezek, <hi
                            rend="italic">Analitični inventar</hi>, XLI; otroške vrtce je do leta
                        1925 upravljala Lega nazionale, potem pa ONAIR (Opera nazionale di
                        assistenza all'Italia Redenta). Več o tem npr. v Downs, »The Most Moderate
                        Italianization?«. Elisa Gobbato, »Le donne de »L’Italia Redenta.« L’Opera
                        Nazionale Assistenza Italia Redenta negli anni 1918–1938,« v: <hi
                            rend="italic">Carità pubblica, assistenza sociale e politiche di
                            welfare: il caso di Trieste</hi>, ur. Anna Maria Vinci, (Trieste: EUT
                        Edizioni Università di Trieste, 2012).</note> dnevno prejemal topel obrok,
                    zato je zdravo rasel, drugemu pa je po materinih besedah veliko primanjkovalo.
                    Pomagali so ji nekateri dobrotniki, vendar ni zmogla plačevati najemnine,
                    navedla pa je, da bi bilo treba poiskati delo za njenega moža.<note place="foot"
                        xml:id="ftn66" n="64">Odobrena pomoč zanjo je znašala 15 lir, a le za pol
                        leta, najverjetneje zato, da bi si v tem času mož skušal najti delo.</note>
                    Prošnjo Dobrodelni kongregaciji je napisala tudi v tovarni zaposlena vdova, ki
                    je skrbela za dvanajstletno deklico; njen zaslužek namreč ni zadostoval za
                    mesečno najemnino v vrednosti 20 lir.<note place="foot" xml:id="ftn67" n="65"
                        >SI_PAK_KP/1037, št. 208 (1935), m. II/1, 29. 7. 1935.</note> Še ena
                    delavka, ki je zaprosila za podporo, je bila mati treh otrok; najmlajši je bil
                    star le štiri mesece, zato je morala pustiti službo, da bi lahko poskrbela zanj,
                    navedla pa je tudi, da ne more dojiti.<note place="foot" xml:id="ftn68" n="66"
                        >Treba je dodati, da se je v okviru fašistične pronatalistične politike
                        ustvaril tudi obsežen diskurz okrog dojenja kot prakse, ki ugodno vpliva na
                        razvoj otroka in mu omogoča preživetje v najranljivejšem obdobju, v katerem
                        je bila še posebej visoka stopnja umrljivosti. Zato so dojenje spodbujali
                        oziroma njegovo zavestno zavračanje celo 'sankcionirali', saj ženske, ki
                        niso želele dojiti, niso bile upravičene do podpore (Saraceno, »Redefining
                        maternity and paternity«, 207). V tovarnah, tudi v izolskem Arrigoniju, so
                        denimo obstajali prostori, namenjeni dojenju (<hi rend="italic">sale di
                            allattamento</hi>) – tu so jih otvorili v letu 1935 (SI_PAK_KP/1037, št.
                        209 (1935), m. II/7).</note> Zaprosila je vsaj za nekaj sladkorja, s čimer
                    bi verjetno skušala dojenčku pripraviti nekoliko bolj energijski obrok. V
                    nekaterih primerih je torej razvidno, da je lahko skrb za katerega od
                    vzdrževanih družinskih članov predstavljala oviro, saj ni omogočala hkratne
                    zaposlitve dela zmožnih članov gospodinjstva. Žena nekega 46-letnega ribiča
                    (imela sta tri majhne otroke) je tako prosila za pomoč, ker je bil mož bolan,
                    sama pa ni mogla delati, saj je morala skrbeti še zanj (1938).</p>
                <p>Mnoge so se v teh primerih obračale na Državno ustanovo za zaščito matere in
                    otroka (<hi rend="italic">Operanazionale per la protezione della maternità e
                        dell'infanzia</hi>, t. i. ONMI), katere fokus so bile tudi neporočene
                    matere, obubožane vdove ter poročene ženske, katerih odsotni moški jih niso
                    mogli vzdrževati. Obenem pa je delovanje ustanove pokrivalo potrebe majhnih
                    otrok, ki jim starši niso mogli nuditi dovolj podpore, in tudi zapuščenih mladih
                    do 18. leta.<note place="foot" xml:id="ftn69" n="67">Prim. De Grazia, <hi
                            rend="italic">How Fascism</hi>.</note> ONMI je bila poseben organ,
                    ustanovljen na podlagi zakona o zaščiti mater in otrok, izdanega decembra 1925.
                    Po organih na nižjih upravnih ravneh je ustanova prevzemala zaščito mater in
                    otrok, saj je bila ta v tem obdobju razumljena kot državna naloga večjega
                    pomena. Tako kot v drugih pokrajinah Kraljevine Italije je izpostava delovala
                    tudi v Izoli, na območju, ki je Italiji pripadlo po prvi svetovni vojni.</p>
                <p>S cilji na treh področjih delovanja so se institucije pod okriljem ONMI, vsaj
                    deklarativno, posvetile socialni pomoči, in sicer v moralnem (krepitev
                    družinskega čuta), politično-socialnem (spodbujanje natalitete) in
                    higiensko-zdravstvenem smislu (zmanjšanje otroške in maternalne umrljivosti), s
                    posebnim poudarkom na prevenciji, profilaksi in vzgoji.<note place="foot"
                        xml:id="ftn70" n="68">Sileno Fabbri, <hi rend="italic">Direttive e
                            chiarimenti intorno allo spirito informatore della legislazione
                            riguardante l'O.N.M.I. e alle sue pratiche applicazioni</hi> (Roma:
                        Carlo Colombo, 1933).</note> Ker je italijanska politika ključen problem za
                    visoko otroško umrljivost<note place="foot" xml:id="ftn71" n="69">Za območje
                        Julijske krajine o teh vprašanjih gl. npr. Vinci, »Una lunga emergenza
                        sociale,« 49. Podatki o letnem naravnem prirastku na območju Puljske
                        pokrajine, v katero je med drugimi sodila tudi občina Izola, pričajo o
                        izjemno nizkih vrednostih: leta 1936 je tu znašal 7,3 promila, v Tržaški
                        pokrajini pa zgolj 1,6 promila in je bil v Puljski za tretjino, v Tržaški
                        pokrajini pa celo za polovico nižji kot dve leti pred tem. – <hi
                            rend="italic">Istra</hi>, 25. 6. 1937.</note> (in zato nizek ali
                    negativen naravni prirastek) videla v problematiki nezakonskih otrok, si je ONMI
                    na tem področju prizadevala doseči dvojni cilj; promoviranje rasti prebivalstva
                    in dobrobiti ter ideala zakonsko vezane družine z očetom v glavni vlogi.<note
                        place="foot" xml:id="ftn72" n="70">De Grazia, <hi rend="italic">How
                            Fascism</hi>, 62.</note> Ta prizadevanja (s katerimi je država
                    naslavljala perečo problematiko upada rodnosti)<note place="foot" xml:id="ftn73"
                        n="71">Po drugi strani pa država ni veliko naredila za dejansko zmanjšanje
                        otroške umrljivosti ali za zdravje žensk v rodni dobi, kar bi bilo med
                        drugim mogoče doseči tudi z zagotovitvijo ustreznih delovnih razmer za
                        (noseče) ženske v tovarnah, daljšim časom porodniške odsotnosti ipd. –
                        Saraceno, »Redefining Maternity and Paternity,« 203.</note> so bila torej
                    usmerjena zlasti k neporočenim ženskam, ki so jim na različne načine (z retoriko
                    in dejanskimi ukrepi) preprečevali, da bi splavile,<note place="foot"
                        xml:id="ftn74" n="72">O teh vprašanjih gl. zlasti ibid., za jugoslovanski
                        prostor pa Dunja Dobaja, »Rojstva, smrti in strah pred 'belo kugo' v Dravski
                        banovini v obdobju med obema svetovnima vojnama,« <hi rend="italic">Kronika:
                            časopis za slovensko krajevno zgodovino</hi> 63, št. 1 (2015): 89–100.
                        Tu se je sicer, v nasprotju z Italijo, kjer je bil pronatalizem uradno
                        stališče države, proti splavu boril predvsem določen del politike,
                        iniciative pa so prihajale iz katoliških in medicinskih krogov.</note>
                    prepričati so jih skušali, da svoje otroke dojijo, nazadnje pa so spodbujali
                    priznanje očetovstva ter poročanje parov z otroki.<note place="foot"
                        xml:id="ftn75" n="73">Gl. npr. De Grazia, <hi rend="italic">How
                        Fascism</hi>, 63, 64.</note></p>
                <p>Eden ključnih ukrepov v tej smeri je bilo razdeljevanje dot revnim dekletom, ki
                    so se nameravala poročiti. Tako so bile tudi izolske neporočene mladenke in
                    ženske leta 1934 obveščene, da lahko zaprosijo Comitato di Patronato (ONMI) za
                    enkratno podporo, če izpolnjujejo naslednje pogoje: so vsaj v sedmem mesecu
                    nosečnosti; imajo enega ali več nezakonskih otrok, mlajših od šest let, ni pa
                    potrebno, da so prosilke v stanju popolne revščine, saj zadostuje izražena
                    potreba po nastajajoči družini. Podpora (med 300 in 500 lirami) je bila izdana v
                    naravi (živila, perilo, premičnine). Nosečim prosilkam je bila v 2/3 dodeljena
                    po poroki, v 1/3 pa po rojstvu (živega) otroka, v drugem primeru pa so morali
                    biti priznani vsi nezakonski otroci obeh mladoporočencev, ki sta ustvarjala novo
                        družino.<note place="foot" xml:id="ftn76" n="74">SI_PAK_KP/1037, št. 201
                        (1934), kat. I-II.</note></p>
                <p>Ljudje so tako lahko ponujene denarne spodbude izkoristili za izboljšanje svojega
                    gmotnega položaja, četudi niso živeli v popolni revščini. So pa na izolsko
                    izpostavo ONMI prihajale tudi prošnje iz drugih potreb, sicer povezanih s
                    preživljanjem družine ali vzdrževanjem (mladoletnih) otrok. Prosilci so bili
                    tako moški kot ženske. Denimo vdovec, ki mu je žena umrla ob porodu; ko je na
                    ONMI poslal svojo prošnjo, je imel dojenček štiri mesece, do tedaj pa je bil v
                    bolnišnični oskrbi v Trstu. Ko je ozdravel, bi moral domov, vendar je oče (ki je
                    imel sicer še petletno hčerko), prosil, ali bi dojenčka lahko sprejel kak
                    otroški zavod, saj bi sicer moral pustiti delo, da bi lahko pazil nanj (1939).
                    Eden od primerov je bil tudi vojni invalid iz Malije, nezmožen za delo. Imel je
                    sicer majhno kmetijsko zemljišče, a to ni zadostovalo za vzdrževanje družine. V
                    njej je bilo prisotnih več bolezni, saj je pet otrok umrlo, od šestih živih pa
                    so bili trije stari do deset let, zato je oče prosil za podporo, da bi zmogel
                    vzdrževati vsaj njih (1937). Za podporo je ONMI prosila tudi ženska z dojenčkom
                    in desetletno hčerko, katere mož je bil kmet brez lastnine (1937), ter ženska,
                    katere mož je bil že tri leta v bolnišnični oskrbi na tržaškem oddelku za
                    tuberkulozo, skrbeti pa je morala za štiri otroke (najstarejši je imel 12 let)
                        (1939).<note place="foot" xml:id="ftn77" n="75">SI_PAK_KP/0168, š. 3, m. 11
                        in 13.</note></p>
                <p>Z vključevanjem nalog socialnega skrbstva in dejavnosti drugih javnih in zasebnih
                    ustanov je bil osrednji namen tega državno-režimskega telesa spodbujati
                    ohranjanje ter fizično in moralno izboljšanje rase.<note place="foot"
                        xml:id="ftn78" n="76">Saraceno, »Redefining Maternity and Paternity,«
                        205.</note> Pri tem je treba ponovno poudariti, da takšne iniciative niso
                    izhajale iz gole filantropije, temveč je šlo za način politične akcije: v prakso
                    je država uvajala oblike socialne pomoči, ki so izvirale iz njihovega mišljenja
                    o vprašanju in odnosu med materinstvom in delom ter o družbeni vrednosti
                        materinstva.<note place="foot" xml:id="ftn79" n="77">Annarita Buttafuoco,
                        »Motherhood as a Political Strategy: The Role of the Italian Women's
                        Movement in the Creation of the Cassa Nazionale di Maternità,« v: <hi
                            rend="italic">Maternity and Gender Policies: Women and the Rise of the
                            European Welfare States, 1880s</hi>–<hi rend="italic">1950s</hi>, ur.
                        Gisela Bock, Pat Thane, 178–95 (London in New York: Routledge, 1994),
                        181.</note> Politike režima tako niso bile v osnovi politike za dobrobit
                    družin, ampak populacijske politike<note place="foot" xml:id="ftn80" n="78"
                        >Saraceno, »Redefining Maternity and Paternity,« prim. Carl Ipsen, »The
                        Organization of Demographic Totalitarianism: Early Population Policy in
                        Fascist Italy,« <hi rend="italic">Social science History</hi> 17, št. 1
                        (1993): 71–108 idr.</note> – niso namreč naslavljale zgolj ubožnih, temveč
                    družino nasploh, saj je bila ta pojmovana kot osrednja institucija moderne
                        države.<note place="foot" xml:id="ftn81" n="79">De Grazia, <hi rend="italic"
                            >How Fascism</hi>, 80.</note></p>
                <p>Fašizem je rodnost spodbujal na eni strani z represijo (neodobravanjem, celo
                    sankcioniranjem nezaželenega ravnanja, denimo zavračanja nosečnosti), na drugi
                    pa s propagando in socialnimi programi ali pozitivnimi ukrepi (ugodnostmi,
                    podporami), usmerjenimi na matere, otroke in očete.<note place="foot"
                        xml:id="ftn82" n="80">Gl. npr. ibid., 55. Saraceno, »Redefining Maternity
                        and Paternity,« 202.</note> Te politike so preferirale velike družine,
                    medtem ko so pragmatične družinske strategije (predvsem v urbaniziranih
                    območjih) težile k manjšim. Hkrati pa so politične ideje izražale težnje po tem,
                    da je izven doma zaposlen zgolj moški<note place="foot" xml:id="ftn83" n="81"
                        >Gl. tudi Saraceno, »Redefining Maternity and Paternity.«</note> – realnost
                    je bila seveda pogosto daleč od tega modela; velika brezposelnost in nizke plače
                    so ljudi silile, da so se na trgu dela angažirale cele družine.<note
                        place="foot" xml:id="ftn84" n="82">De Grazia, <hi rend="italic">How
                            Fascism</hi>, 82.</note></p>
                <p>Spremembe po veliki vojni (inflacija, ekonomska kriza, naraščanje brezposelnosti,
                    nižanje plač, industrializacija, urbanizacija, spremembe v socialni
                    stratifikaciji ter hitri politični preobrati idr.) so pustile velike posledice
                    na družinah, ki so v splošnem postajale vse manjše, bolj urbanizirane in
                    posledično bolj odvisne od trga ter od vladnih storitev.<note place="foot"
                        xml:id="ftn85" n="83">Ibid., 80. Saraceno, »Redefining Maternity and
                        Paternity.«</note> To je spodbudilo novo iniciativo na področju fašistične
                    demografske politike, ki je med »strupe modernega življenja« prištevala
                    pretirano urbanizacijo, tendence k samskemu življenju in ločitve, izseljevanja
                    ipd., saj naj bi vodili k »zastrašujočemu pojavu denatalitete in razkrajanja
                        naroda«.<note place="foot" xml:id="ftn86" n="84">
                        <hi rend="italic">»… fenomeno pauroso della denatalità e della dissoluzione
                            delle nazioni«</hi>. – SI_PAK_KP/0169, š. 1 (1938–44), m. 1939; La
                        famiglia italiana ed il nuovo codice civile.</note></p>
                <p>Nenazadnje pa je tudi vsako drugo prizadevanje za reševanje socialnih vprašanj
                    (tudi če ni bilo neposredno povezano z otroki ali materami kot nosilkami
                    reprodukcije naroda) izhajalo iz prepričanja, da močna država z obširno
                    razširitvijo socialne blaginje lahko ustvari prave pogoje za »fizično
                    izboljšanje rase« in »rojstvo zdravih prihodnjih generacij«.<note place="foot"
                        xml:id="ftn87" n="85">Quine, <hi rend="italic">Italy's Social
                            Revolution</hi>, 99.</note> Fašizem je želel pri (tovarniških ali
                    agrarnih) delavcih z dejanji vzbuditi lojalnost in zavedanje, da svojo dobrobit
                    dolgujejo 'fašistični revoluciji' in državi, ki se je razglašala za »novo,
                    socialno državo« …<note place="foot" xml:id="ftn88" n="86">'Stato nuovo', 'stato
                        sociale' in 'stato assistenziale' (ibid., 100).</note></p>
                <p>V 'obljubljenem novem redu' naj bi bilo, kakor je razvidno iz fašistične
                    retorike, za vse potrebe socialno ogroženih poskrbljeno v okviru celovitega
                    socialnega sistema (v nasprotju s predhodno, 'pasivno' liberalistično državo, ki
                    so ji očitali premalo zaščite delavcev v primerih brezposelnosti, pomanjkanja,
                    bolezni, starosti in nezmožnosti, fašistična država pa je sebe dojemala kot
                    njeno čisto antitezo).<note place="foot" xml:id="ftn89" n="87">Ibid., 97 in 100.
                        Denimo zakona o ustanovitvi ECA, izdanega 3. 6. 1937, predstavniki
                        fašističnih ustanov niso razumeli zgolj kot preproste formalne določbe,
                        temveč kot nosilec posebnih družbenih ciljev. S tem naj bi se uzakonilo
                        načelo socialne asistence v smislu, da pomoč, ki jo družba daje 'vrednim
                        pomoči potrebnim', ni milostno darilo, temveč dejanje prizadevne človeške
                        solidarnosti. Obenem pa naj bi šele novi zakon dal tudi trdno finančno
                        podlago, ki omogoča njegovo praktično izvajanje. – <hi rend="italic"
                            >Rendiconto dell'esercizio: Ente comunale di assistenza Trieste</hi>
                        (Trieste: Tipografia del Partito Nazionale Fascista, 1937), 5, 6.</note>
                    Upoštevajoč dejstvo, da liberalna italijanska država seveda ni bila pasivna,
                    ostaja vprašanje, kaj je bilo v novem režimu drugače pri reševanju socialnih
                    vprašanj, poleg tega pa tudi, kako so se politike fašizma inkorporirale v prej
                    obstoječe prakse na zasedenih ozemljih, ki jih je Italija pridobila naknadno
                    (npr. Istra, 'terre redente') in so bile pred tem del drugih državnih in s tem
                    socialnih sistemov. Morda je v ospredju predvsem fokus socialnih prizadevanj, ki
                    postanejo širša predvsem na področju zaščite družine in otrok. Vendar pa se gre
                    pridružiti trditvi nekaterih zgodovinarjev, da je fašistični sistem sicer skušal
                    sanirati revščino, ne pa tudi njenih vzrokov,<note place="foot" xml:id="ftn90"
                        n="88">La Banca, »Assistenza o beneficenza?,« 63.</note> kar je pomenilo, da
                    radikalnih sprememb v smislu sistemskih rešitev ni prinesel. Hkrati pa je
                    deloval izključevalno, predvsem z izkazovanjem nacionalističnih vzgibov,
                    favoriziranjem določenih družbenih skupin in političnih prepričanj, v katerih za
                    nasprotnike režima ni bilo prostora.</p>
            </div>
            <div>
                <head>Zaključek</head>
                <p>Obdobje po prvi svetovni vojni je za nekatere prostore (kakor je to veljalo za
                    Primorsko) pomenilo tudi prehod v spremenjen socialni sistem, ki je bil
                    posledica zamenjave politične državne oblasti. Obenem pa se je spremenila tudi
                    družbenoekonomska stvarnost, ki je prinašala nove potrebe po socialnem skrbstvu,
                    med drugim denimo zaradi razvoja določenih industrijskih panog, ki je v mesta
                    privabljal delavce, hkrati pa odpiral nova socialna vprašanja.</p>
                <p>Ob samem prehodu v drug politični sistem so primorske občine privzele veljavno
                    italijansko zakonodajo in s tem ureditev na področju socialne varnosti. Tako so
                    se sprva formirale dobrodelne kongregacije, ki pa zaradi omejenih državnih
                    finančnih sredstev niso mogle v celoti odgovarjati na lokalne potrebe, po vzponu
                    fašistične stranke v 20. letih pa so se začele udejanjati druge iniciative. Če
                    so se fašistične socialne politike pri generalni dobrodelnosti opirale na že
                    obstoječe strukture, ki so jih združile v skupna državna telesa (npr. ECA), so
                    svoje polje nekoliko razširile le na področju zaščite družine, mater in otrok,
                    seveda s specifičnimi cilji na polju demografske politike. Večji poudarek so
                    tako (vsaj deklarativno) namenile podpori določenim družbenim segmentom, ki so
                    bili pomembni za uresničevanje državnih pronatalističnih teženj. Za
                    reproduktivni in delovno aktivni del prebivalstva (matere/mlajše ženske, delavci
                    z otroki ipd.) so skrb prevzele ustanove, kakršna je bila ONMI, s čimer se je
                    razširil seznam tradicionalnih prejemnikov podpore.</p>
                <p>Na primerih eksistenčnih stisk iz izolske stvarnosti med obema vojnama je mogoče
                    identificirati nekatere najranljivejše skupine prebivalstva, ki so bile pogosto
                    deležne tudi več različnih oblik podpore hkrati, da bi vsaj za omejeno obdobje
                    rešile svojo materialno stisko. V teh skupinah prepoznamo predvsem revne
                    delavce, tako industrijske kot agrarne, take z več vzdrževanimi družinskimi
                    člani (bodisi otroki ali bolnimi sorodniki), brezposelne, nezmožne dela in
                    ostarele.</p>
                <p>Zadnji so bili običajno podpore deležni najprej, medtem ko je za ostale veljalo,
                    da jih je treba najprej rehabilitirati ali usposobiti oziroma jim dati možnost
                    za delo, preden bi jim dodelili tudi pomoč. Seveda pa tu ni mogoče mimo še enega
                    vidika, novega v primerjavi s prejšnjimi sistemi; dostop do podpor je bil na
                    subtilne, a vendar eksplicitne načine pogojen s podporo fašističnemu režimu. Na
                    eni strani je institucije, namenjene socialnemu skrbstvu, upravljalo politično
                    nastavljeno osebje, obenem pa je bila selekcija kandidatov za dodelitev
                    nekaterih podpor ali ugodnosti pogojena s politično neoporečnostjo. Ostaja sicer
                    vprašanje, v kolikšni meri so ljudje te politike sprejeli (saj so na mnoge
                    načine vsiljevale tudi fašistične vrednote) oziroma ali so jih v to silile
                    velike socialne stiske, na drugi strani pa tudi ne poznamo logike sistema
                    dodeljevanja podpor, ki je temeljil na individualnih prošnjah, morda pa tudi na
                    priporočilih in neformalnih poteh izbire podpornikov.</p>
            </div>
        </body>
        <back>
            <div type="bibliography">
                <head>Viri in literatura</head>
                <list>
                    <head>Arhivski viri</head>
                    <item>SI_PAK_KP – Pokrajinski arhiv Koper:<list type="unordered">
                            <item>SI_PAK_KP/0167, Občinski podporni zavod Izola.</item>
                            <item>SI_PAK_KP/0168, Državna ustanova za zaščito matere in otroka
                                Izola.</item>
                            <item>SI_PAK_KP/0169, Fašistična zveza velikih družin Izola.</item>
                            <item>SI_PAK_KP/0250, Dobrodelno društvo Izola.</item>
                            <item>SI_PAK_KP/1037, Občina Izola.</item>
                        </list></item>
                </list>
                <listBibl>
                    <head>Tiskani viri</head>
                    <bibl>Fabbri, Sileno. <hi rend="italic">Direttive e chiarimenti intorno allo
                            spirito informatore della legislazione riguardante l'O.N.M.I. e alle sue
                            pratiche applicazioni</hi>. Roma: Carlo Colombo, 1933.</bibl>
                    <bibl><hi rend="italic">Istra: glasilo Saveza jugoslovenskih emigranata iz
                            Julijske krajine</hi>. Zagreb, 1937.</bibl>
                    <bibl><hi rend="italic">Partito Nazionale Fascista</hi>. <hi rend="italic">La
                            politica sociale del fascismo</hi>. Libreria dello Stato, 1933.</bibl>
                    <bibl><hi rend="italic">Rendiconto dell'esercizio: Congregazione di carità
                            Trieste</hi>. Trieste: Tipografia del Partito Nazionale Fascista,
                        1936.</bibl>
                    <bibl><hi rend="italic">Rendiconto dell'esercizio: Ente comunale di assistenza
                            Trieste</hi>. Trieste: Tipografia del Partito Nazionale Fascista,
                        1937.</bibl>
                </listBibl>
                <listBibl>
                    <head>Literatura</head>
                    <bibl>Bezek, Vanda. <hi rend="italic">Analitični inventar fonda občine Izola. D.
                            4/II, Obdobje od 1930</hi>–<hi rend="italic">1940</hi>. Koper:
                        Pokrajinski arhiv, 1988.</bibl>
                    <bibl>Bock, Gisela in Pat Thane, ur. <hi rend="italic">Maternity and Gender
                            Policies: Women and the Rise of the European Welfare States,
                            1880s-1950s</hi>. London in New York: Routledge, 1994.</bibl>
                    <bibl>Buttafuoco, Annarita. »Motherhood as a Political Strategy: The Role of the
                        Italian Women's Movement in the Creation of the Cassa Nazionale di
                        Maternità.« V: <hi rend="italic">Maternity and Gender Policies: Women and
                            the Rise of the European Welfare States, 1880s-1950s</hi>, ur. Gisela
                        Bock in Pat Thane, 178–95. London in New York: Routledge, 1994.</bibl>
                    <bibl>Corner, Paul. »Fascismo e controllo sociale.« <hi rend="italic">Italia
                            Contemporanea</hi> 228 (2002): 381–405. Dostopno na: <ref
                            target="http://www.italia-liberazione.it/pubblicazioni/1/corner_228.pdf"
                            >http://www.italia-liberazione.it/pubblicazioni/1/corner_228.pdf</ref>.
                        Pridobljeno 10. 8. 2021.</bibl>
                    <bibl>Čeč, Dragica. »Revščina kot grožnja družbenemu redu v 18. stoletju.« <hi
                            rend="italic">Acta Histriae</hi> 24, št. 2 (2016): 291–312.</bibl>
                    <bibl>Čeč, Dragica. »Revni - ostareli v času kriz: družba na dlani.« <hi
                            rend="italic">Arhivi: glasilo Arhivskega društva in arhivov
                            Slovenije</hi> 43, št. 2 (2020): 307–29.</bibl>
                    <bibl>De Grazia, Victoria. <hi rend="italic">How Fascism Ruled Women: Italy,
                            1922</hi>–<hi rend="italic">1945</hi>. Berkeley, Los Angeles in Oxford:
                        University of California Press, 1992.</bibl>
                    <bibl>Dobaja, Dunja. »Rojstva, smrti in strah pred 'belo kugo' v Dravski
                        banovini v obdobju med obema svetovnima vojnama.« <hi rend="italic">Kronika:
                            časopis za slovensko krajevno zgodovino</hi> 63, št. 1 (2015):
                        89–100.</bibl>
                    <bibl>Dobaja, Dunja. <hi rend="italic">Za blagor mater in otrok: zaščita mater
                            in otrok v letih 1919</hi>–<hi rend="italic">1941</hi>. Ljubljana:
                        Inštitut za novejšo zgodovino, 2018.</bibl>
                    <bibl>Downs, Laura Lee, »'The Most Moderate Italianization?': Social action and
                        nationalist politics in the North-Eastern Adriatic bordelands (1919–1954).«
                            <hi rend="italic">Acta Histriae</hi> 26, št. 4 (2018): 1087–02.</bibl>
                    <bibl>Giorgi, Chiara. »Le politiche sociali del fascismo.« <hi rend="italic"
                            >Studi storici</hi> 55, št. 1 (2014): 93–107. Dostopno na: <ref
                            target="https://doi.org/10.1387/hc.20259"
                            >https://doi.org/10.1387/hc.20259</ref>. Pridobljeno 23. 8. 2021.</bibl>
                    <bibl>Gobbato, Elisa. »Le donne de 'L’Italia Redenta'. L’Opera Nazionale
                        Assistenza Italia Redenta negli anni 1918–1938.« V: <hi rend="italic">Carità
                            pubblica, assistenza sociale e politiche di welfare: il caso di
                            Trieste</hi>, ur. Anna Maria Vinci, 63–86. Trieste: EUT Edizioni
                        Università di Trieste, 2012.</bibl>
                    <bibl>Grošelj, Branka. <hi rend="italic">Na dnu. Položaj beračev in brezdomcev
                            od konca 19. stoletja do leta 1940</hi>. Ljubljana: Inštitut za novejšo
                        zgodovino, 2018.</bibl>
                    <bibl>Inaudi, Silvia. <hi rend="italic">A tutti indistintamente. L’Ente Opere
                            Assistenziali nel periodo fascista</hi>. Bologna: Clueb, 2008.</bibl>
                    <bibl>Ipsen, Carl. »The Organization of Demographic Totalitarianism: Early
                        Population Policy in Fascist Italy.« <hi rend="italic">Social science
                            History</hi> 17, št. 1 (1993): 71–108.</bibl>
                    <bibl>Koven, Seth in Sonya Michel, ur. <hi rend="italic">Mothers of a New World:
                            Maternalist Politics and the Origins of Welfare States</hi>. Routledge,
                        1993.</bibl>
                    <bibl>Kramar, Janez. <hi rend="italic">Izola - mesto ribičev in delavcev</hi>.
                        Koper: Lipa, 1988.</bibl>
                    <bibl>La Banca, Domenica. »Assistenza o beneficenza? La Federazione napoletana
                        dell'ONMI (1926—1939).« <hi rend="italic">Contemporanea</hi> 11, 1 (2008):
                        47–72.</bibl>
                    <bibl>Marenčič, Zdravko. <hi rend="italic">Izola in ribištvo nekoč</hi>. Izola:
                        Graffit Line, 2018.</bibl>
                    <bibl>Morteani, Luigi. <hi rend="italic">Isola ed i suoi Statuti</hi>. Parenzo:
                        Stab. Tip. Gaetano Coana, 1888.</bibl>
                    <bibl>Quine, Maria Sophia. <hi rend="italic">Italy's Social Revolution. Charity
                            and Welfare from Liberalism to Fascism</hi>. Palgrave, 2002.</bibl>
                    <bibl>Passmore, Kevin, ur. <hi rend="italic">Women, Gender and Fascism in
                            Europe: 1919</hi>–<hi rend="italic">1945</hi>. Manchester: Manchester
                        University Press, 2003.</bibl>
                    <bibl>Pletikosić, Ivica. »Rudnik Sečovlje: pregled migracijskih gibanj
                        (1950–1970).« <hi rend="italic">Acta Histriae</hi> 14, št. 2 (2006):
                        299–311.</bibl>
                    <bibl>Rizzo, Antonella. »Le Opere Pie dal Liberalismo al Fascismo. L’assistenza
                        ai bambini e agli adolescenti poveri ed abbandonati nella città di Roma
                        (1915–1943).« Doktorska disertacija. Università degli studi Roma tre, Roma,
                        2010–2012.</bibl>
                    <bibl>Saraceno, Chiara, »Redefining Maternity and Paternity.« V: <hi
                            rend="italic">Maternity and Gender Policies: Women and the Rise of the
                            European Welfare States, 1880s-1950s</hi>. Ur. Gisela Bock in Pat Thane,
                        196–212. London - New York: Routledge, 1994.</bibl>
                    <bibl>Vinci, Anna Maria. <hi rend="italic">Sentinelle della patria: Il fascismo
                            al confine orientale 1918</hi>–<hi rend="italic">1941</hi>. Roma:
                        Laterza, 2011.</bibl>
                    <bibl>Vinci, Anna Maria. »Una lunga emergenza sociale: le terre »redente« tra le
                        due guerre mondiali.« V: <hi rend="italic">Carità pubblica, assistenza
                            sociale e politiche di welfare: il caso di Trieste</hi>. Ur. Anna Maria
                        Vinci, 41–62. Trieste: EUT Edizioni Università di Trieste, 2012.</bibl>
                    <bibl>Vinci, Stefano. »Il fascismo e la previdenza sociale«. <hi rend="italic"
                            >Annali della facoltà di giurisprudenza di Taranto</hi> 4 (2011):
                        709–29.</bibl>
                    <bibl>Volpi Lisjak, Bruno. »Ženska delovna sila v ribjih tovarnah v Izoli in
                        Kopru. Konzerviranje in soljenje rib.« <hi rend="italic">Annales: Series
                            historia et sociologia</hi> 11, št. 24 (2001): 135–50.</bibl>
                </listBibl>
            </div>
            <div type="summary" xml:lang="en">
                <docAuthor>Urška Bratož</docAuthor>
                <head>“<hi rend="italic">PROVVIDENZE, DIRETTE A POTENZIARE LE FORZE VITALI DELLA
                        POPOLAZIONE ITALIANA</hi>”:</head>
                <head>PEOPLE’S HARDSHIPS AND THE FASCIST SOCIAL POLICY IN IZOLA IN THE INTERWAR
                    PERIOD</head>
                <head>SUMMARY</head>
                <p>For the Slovenian Littoral region, the period after World War I also marked the
                    transition to a different social system, resulting from a change in the
                    political regime. The altered socio-economic reality in the context of the
                    Kingdom of Italy resulted in new social welfare requirements, mainly due to the
                    general crisis and the increasing unemployment and labour issues. The way in
                    which social issues were addressed at the local level can be partly
                    reconstructed in the case of Izola, where new policies had to be integrated into
                    the existing social systems, notably through the creation of special state
                    entities in the field of social welfare.</p>
                <p>The examples of subsistence hardships in Izola during the interwar period can be
                    used to identify some of the most vulnerable groups of the population, which
                    often received several different forms of support at the same time in order to
                    solve their material distress, at least for a while. This often stemmed from
                    unemployment or the inability to work. The forms of support were mainly
                    non-institutional (monthly financial or in-kind assistance) and could be limited
                    to a specific period, part of the year, or the duration of a crisis.</p>
                <p>The contribution also discusses the intertwining of the fascist ideology with
                    social and demographic issues, as the state saw their resolution as a means of
                    gaining military and political power. The approach to pressing social problems
                    is observed from the perspective of the state’s interest in (at least
                    declaratively) placing a greater emphasis on supporting those segments of the
                    society that were important for the realisation of the state’s pronatalist
                    aspirations. These aspirations were pursued through newly established fascist
                    institutions, notably the National Organisation for Maternity and Infancy (OMNI)
                    and the Fascist Union for Large Families (UFFN), which joined the municipal
                    support institutions as the carriers of traditional social assistance.</p>
            </div>
        </back>
    </text>
</TEI>
