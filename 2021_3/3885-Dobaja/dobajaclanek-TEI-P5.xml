<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Kraljevina Jugoslavija v boju proti malariji<note place="foot" xml:id="ftn1"
                        n="*">Članek je nastal v okviru raziskovalnega programa <hi rend="italic">Gospodarska in
                        socialna zgodovina</hi> P6 0280, ki ga financira Javna agencija za raziskovalno
                        dejavnost Republike Slovenije iz državnega proračuna.</note></title>
                <author>
                    <forename>Dunja</forename>
                    <surname>Dobaja</surname>
                    <roleName>Dr.</roleName>
                    <roleName>Znanstvena sodelavka</roleName>
                    <affiliation>Inštitut za novejšo zgodovino</affiliation>
                    <address>
                        <addrLine>Privoz 11</addrLine>
                        <addrLine>SI-1000 Ljubljana</addrLine>
                    </address>
                    <email>dunja.dobaja@inz.si</email>
                </author>
            </titleStmt>
            <editionStmt>
                <edition><date>2021-10-26</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Privoz 11</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/3885</pubPlace>
                <date>2021</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">61</biblScope>
                <biblScope unit="issue">3</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term>malaria</term>
                    <term>Kingdom of Yugoslavia</term>
                    <term>quinine</term>
                    <term>sanitation</term>
                    <term>anopheles</term>
                </keywords>
                <keywords xml:lang="sl">
                    <term>malarija</term>
                    <term>Kraljevina Jugoslavija</term>
                    <term>kinin</term>
                    <term>asanacija</term>
                    <term>anofeli</term>
                </keywords>
            </textClass>
        </profileDesc>
        <revisionDesc>
            <listChange>
                <change><date>2021-11-16T11:47:55Z</date>
                    <name>Mihael Ojsteršek</name>
                    <desc>Pretvorba iz DOCX v TEI, dodatno kodiranje</desc></change>
            </listChange>
        </revisionDesc>
    </teiHeader>
    <text>
        <front>
            <docAuthor>Dunja Dobaja<note place="foot" xml:id="ftn2" n="**"><hi rend="bold">Dr.,
                        znanstvena sodelavka, Inštitut za novejšo zgodovino, Privoz 11, SI-1000
                        Ljubljana; </hi><ref target="mailto:dunja.dobaja@inz.si"><hi rend="bold"
                            >dunja.dobaja@inz.si</hi></ref></note>
            </docAuthor>
            <docImprint>
                <idno type="cobissType">Cobiss tip: 1.01</idno>
                <idno type="DOI">doi: https://doi.org/10.51663/pnz.61.3.05</idno>
            </docImprint>
            <div type="abstract" xml:lang="sl">
                <head>IZVLEČEK</head>
                <p><hi rend="italic">Prispevek se osredotoča na problematiko malarije v
                        jugoslovanski državi v obdobju med obema vojnama. Bila je ena izmed bolezni,
                        s katerimi se je morala spopadati nova država po prvi svetovni vojni.
                        Malarija je bila sicer v endemični obliki v določenih delih bodoče skupne
                        države prisotna že pred vojno, a je med vojno in po njej ponekod dobila tudi
                        epidemični značaj. Prispevek daje predvsem vpogled v malarična območja
                        jugoslovanske države in njene ukrepe proti tej bolezni ter opozori na
                        posledice bolezni, globljega vpogleda v socialne in ekonomske posledice
                        malarije pa v tej fazi ne nudi, predvsem zaradi odsotnosti virov. Za takšna
                        vprašanja bo v prihodnje potrebno raziskovalno delo v posameznih
                        jugoslovanskih arhivih, kar pa avtorici trenutno ni omogočeno.</hi></p>
                <p><hi rend="italic">Ključne besede: malarija, Kraljevina Jugoslavija, kinin,
                        asanacija, anofeli</hi></p>
            </div>
            <div type="abstract" xml:lang="en">
                <head>ABSTRACT</head>
                <head>THE KINGDOM OF YUGOSLAVIA IN THE STRUGGLE AGAINST MALARIA</head>
                <p><hi rend="italic">The present contribution focuses on the problem of malaria in
                        the Yugoslav state between the world wars. Malaria was one of the diseases
                        that the new country had to deal with in the aftermath of World War I.
                        Although the disease had already been endemic in parts of the future common
                        state before the war, it developed into an epidemic in some places during
                        and after the war. The present contribution mainly provides an insight into
                        the parts of Yugoslavia affected by malaria and the measures that the state
                        implemented against it. It also highlights the consequences of the disease
                        but does not provide a deeper insight into the social and economic
                        consequences of malaria at this stage, mainly due to the lack of resources.
                        Such questions call for future research work in the various Yugoslav
                        archives, which the author is unable to undertake at the time.</hi></p>
                <p><hi rend="italic">Keywords: malaria, Kingdom of Yugoslavia, quinine, sanitation,
                        anopheles</hi></p>
            </div>
        </front>
        <body>
            <div>
                <head>Uvod</head>
                <p>Malarija je nalezljiva bolezen, katere povzročitelj je parazit plazmodij, ki ga
                    prenaša okuženi komar iz rodu Anopheles.<note place="foot" xml:id="ftn3" n="1"
                        >Miljenko Suić, <hi rend="italic">Malarija</hi> (Beograd: Izdanje
                        vojno-sanitetskog glasnika Sanitetskog odeljenja Ministarstva vojske i
                        mornarice, 1938), 4. Plazmodije prenašajo samice komarja anofeles. Ko piči
                        človeka, se plazmodiji prenesejo v človekov krvni obtok in se razmnožujejo v
                        jetrih. Od tam se sprostijo v krvni obtok, kjer okužijo in uničujejo rdeče
                        krvničke. V njih namreč rastejo in se nespolno množijo, dokler jih ni
                        dovolj, da povzročijo tipičen napad malarije, kar se zgodi 10–20 dni po piku
                        okuženega komarja. – Valentin Meršol, <hi rend="italic">Malarija</hi>
                        (Ljubljana: Higijenski zavod v Ljubljani, 1929), 6, 7. Avtorja za komarje iz
                        rodu Anofeles uporabljata izraz anofeli. Tudi sicer je v strokovni
                        literaturi, uporabljeni kot vir, prisoten omenjeni izraz, zato ga navajam
                        tudi sama</note> Poimenovanje te bolezni izhaja iz italijanske
                    besede mal´aria, kar pomeni slab zrak.<note place="foot" xml:id="ftn4" n="2"
                        >Ibidem, 6.</note> Prvotno je bilo namreč prisotno prepričanje, da malarijo
                    povzročajo škodljivi, strupeni hlapi močvirij. Vzroke malarije sta strokovna in
                    laična javnost vse do konca 19. stoletja iskali tudi v umazani vodi. Se pravi –
                    s pitjem te se človek okuži. Voda sicer res igra vlogo pri razvoju malarije, a
                    ne zaradi pitja, pač pa razvoja prenašalcev malarije, torej komarjev. Več ko je
                    stoječih voda, več je pogojev za razmnoževanje komarjev iz rodu Anopheles. Če so
                    na takšnem območju prisotni tudi paraziti malarije, so ustvarjeni pogoji za
                    endemično malarijo, ki pa lahko zavzame tudi epidemični značaj.<note
                        place="foot" xml:id="ftn5" n="3">Vir novih infekcij pri malariji je samo
                        bolan človek, ki je vzrok za okužbo anofelov. Okrog takega bolnega človeka
                        se začnejo s pomočjo anofelov tvoriti malarična ognjišča. Najprej navadno
                        zbolijo osebe iz iste ali sosednjih hiš (t. i. »hišne epidemije«), čez nekaj
                        mesecev se bolezen razširi po celi ulici ali delu vasi. – Valentin Meršol,
                        »Glavni principi raziskovanja in zatiranja malarije s posebnim ozirom na
                        Dravsko banovino,« <hi rend="italic">Zdravniški vestnik: strokovno glasilo
                            slovenskega zdravništva</hi> 5, št. 8-9 (1933): 277.</note>
                </p>
                <p>Leta 1880 je francoski vojaški zdravnik Charles Louis Alphonse Laveran v Alžiriji
                    odkril povzročitelja malarije<note place="foot" xml:id="ftn6" n="4">Ibid.</note>
                    in s tem ovrgel stara prepričanja o tej bolezni. Strokovnjaki pa so tudi po tem
                    odkritju še vedno ugotavljali prisotnost starih prepričanj o vzrokih malarije,
                    in to ne samo med laiki, ampak celo med intelektualci.<note place="foot"
                        xml:id="ftn7" n="5">Suić<hi rend="italic">, Malarija</hi>, 4.</note></p>
                <p>Malarija sicer načelno velja za bolezen tropskega in subtropskega pasu,<note
                        place="foot" xml:id="ftn8" n="6">Za razvoj anofelov in parazitov v njih, če
                        so okuženi, je potrebna zadostna toplota, zato se anofeli najhitreje
                        razvijejo v toplih krajih. – Meršol, »Glavni principi raziskovanja in
                        zatiranja malarije,« 277.</note> a se lahko v endemični obliki pojavi tudi v
                    zmernejših podnebnih pasovih in tu občasno povzroči celo epidemije. Opisano se
                    je zgodilo po prvi svetovni vojni.<note place="foot" xml:id="ftn9" n="7">Peter
                        Mühlens in Andrija Sfarčić, <hi rend="italic">Malarija i njeno suzbijanje:
                            Kratko uputstvo za pomočno osoblje antimalaričnih stanica</hi> (Zagreb:
                        Ministarstvo narodnog zdravlja, Institut za ispitivanje i suzbijanje
                        malarije u Trogiru, 1923), 3.</note> Pred vojno je bilo v Evropi prisotno
                    prepričanje, da je malarija, tako kot tudi tifus in kuga, v naprednih delih
                    sveta anahronizem.<note place="foot" xml:id="ftn10" n="8">Lewis Wendell
                            Hackett<hi rend="italic">, Malaria in Europe: an Ecological Study</hi>
                        (London: Oxford University Press, 1937), 2.</note> Prva svetovna vojna je to
                    prepričanje ovrgla. Vojskujoče se strani na balkanskem bojišču so bile
                    presenečene nad skupnim sovražnikom, malarijo, ki je bil močno podcenjen. Med
                    vojaškimi operacijami na solunski fronti (1916–1918) je malarija povzročila
                    veliko žrtev ne samo med vojaki, ampak tudi med civilnim prebivalstvom.<note
                        place="foot" xml:id="ftn11" n="9">Gabriela Topuzovska, »Malaria vo
                        Makedonija vo periodot od prvata svetska vojna do nejzinoto iskorenuvanje vo
                        1973 godina,« posredovala avtorica aprila 2020.</note> Francoska vojska je
                    denimo v celotnem obdobju solunske fronte zaradi malarije utrpela 1.125 smrtnih
                    žrtev, od tega 379 samo leta 1916.<note place="foot" xml:id="ftn12" n="10"
                        >Бранислав Поповић, Драган Микић, Јово Зељковић, Радован Чеканац, Мирослав
                        Видановић, <hi rend="italic">»Маларија у српској војсци на Солунском фронту
                            са посебним освртом на почетак епидемије средином 1916. године,«</hi>
                        pridobljeno 6. 1. 2021, <ref target="http://www.rastko.rs/rastko/delo/12568"
                            >http://www.rastko.rs/rastko/delo/12568</ref>.</note> Od 120.000
                    francoskih vojakov jih je bilo kar 80 odstotkov hospitaliziranih.<note
                        place="foot" xml:id="ftn13" n="11">Ibid.</note> Položaj je bil podoben tudi
                    pri drugih vojskujočih se enotah.<note place="foot" xml:id="ftn14" n="12"
                        >Epidemiolog dr. Kosta Todorović je v letih 1916 in 1917 zdravil srbske
                        vojake, ki so zboleli za malarijo. Izkušnje pri zdravljenju s kininom so mu
                        po vojni omogočile vstop v mednarodne znanstvene kroge. Velja za začetnika
                        srbske in jugoslovanske epidemiologije. – <hi rend="italic">Profesor doktor
                            Kosta Todorović (1. deo): Pionir srpske epidemiologije |
                        Beograđani</hi>, pridobljeno 1. 4. 2021, <ref
                            target="https://www.011info.com/beogradjani/profesor-doktor-kosta-todorovic-1-pionir-srpske-epidemiologije"
                            >https://www.011info.com/beogradjani/profesor-doktor-kosta-todorovic-1-pionir-srpske-epidemiologije</ref>.</note></p>
                <p>Civilno prebivalstvo, ki ni bilo deležno organiziranega zdravstvenega varstva
                    tako kot vojska, je bilo malariji toliko bolj izpostavljeno. Ocenjuje se, da je
                    kar 95 odstotkov prebivalstva na območju poteka vojaških operacij trpelo za
                    malarijo, predvsem otrok.<note place="foot" xml:id="ftn15" n="13">Topuzovska,
                        »Malaria vo Makedonija.«</note> Naselja ob rekah in močvirjih so bila ugodna
                    za razvoj komarjev. Vojaške in civilne žrtve malarije so spodbudile nemškega
                    zdravnika Friedricha Fülleborna, da je organiziral uničevanje anofelov ob reki
                    Bregalnici in seznanjal prebivalstvo o zaščiti proti komarjem.<note place="foot"
                        xml:id="ftn16" n="14">Ibid.</note></p>
                <p>Po prvi svetovni vojni je malarija prešla v naslednjo fazo širjenja tudi tam,
                    kjer je bilo védenje o malariji neznatno. K temu so prispevali vračajoči se
                    vojaki, ki so se okužili v malaričnih krajih, denimo na omenjenem območju
                    solunske fronte. Eden od dejavnikov širjenja malarije je namreč čim večje
                    število klicenoscev, to je oseb, ki so zbolele za malarijo in pri katerih se v
                    periferni krvi nahajajo malarični paraziti.<note place="foot" xml:id="ftn17"
                        n="15">Meršol, »Glavni principi raziskovanja in zatiranja malarije,«
                        277.</note> Če pa k temu prištejemo še večje število za malarijo
                    sprejemljivih oseb, to je telesno manj odpornih oseb zaradi pomanjkanja hrane in
                    drugih bolezni, kar je bilo po vojni splošno prisotno dejstvo, lahko razumemo
                    vzroke širjenja malarije.<note place="foot" xml:id="ftn18" n="16"
                    >Ibid.</note></p>
                <p>V Rusiji je tako izbruhnila epidemija.<note place="foot" xml:id="ftn19" n="17"
                        >Hackett, <hi rend="italic">Malaria in Europe</hi>, 2.</note> Najbolj
                    preseneča dejstvo, da se je malarija pojavila v Arhangelsku, na severu
                    evropskega dela Rusije, kar priča o sposobnosti prilagoditve prenašalcev
                    malarije anofelov na življenje v stanovanjskih prostorih.<note place="foot"
                        xml:id="ftn20" n="18">Ibid.</note> Nihče tudi ne bi pričakoval malarije v
                    mestu Emden na severnonemški obali, kjer je bilo po vojni 5.000 primerov
                        malarije.<note place="foot" xml:id="ftn21" n="19">Ibid.</note></p>
                <p>Širjenje nalezljivih bolezni po vojni, med njimi obravnavane malarije, je
                    spodbudilo Društvo narodov k ukrepanju. Njegovi prvi ukrepi so bili usmerjeni
                    proti tifusu, ki se je lahko hitro razširil kjerkoli in je za zatrtje zahteval
                    hitre higienske ukrepe.<note place="foot" xml:id="ftn22" n="20">Gabriel Gachelin
                        in Annick Opinel, »SciELO - Brazil - Malaria epidemics in Europe after the
                        First World War: the early stages of an international approach to the
                        control of the disease Malaria epidemics in Europe after the First World
                        War: the early stages of an international approach to the control of the
                        disease,« <hi rend="italic">História, Ciências, Saúde-Manguinhos</hi> 18,
                        št. 2 (2011): 431-69. Več gl. <ref
                            target="https://doi.org/10.1590/S0104-59702011000200009"
                            >https://doi.org/10.1590/S0104-59702011000200009</ref>.</note> Malarija
                    je bila po drugi strani kronična, vendar lokalno omejena bolezen, ki pa je
                    lahko, kot smo videli, lokalne meje tudi prestopila. V okviru ukrepov proti
                    nalezljivim boleznim je Društvo narodov oblikovalo več komisij, med drugimi tudi
                    za malarijo. Glede na značaj bolezni je bilo delo komisije usmerjeno v
                    dolgoročni nadzor bolezni in opredelitev najučinkovitejših postopkov proti njej.
                    Svoje prvo analitično poročilo je komisija objavila marca 1925.<note
                        place="foot" xml:id="ftn23" n="21">Ibid.</note> Priznala je, da ni mogoče
                    ponuditi enotne, dokončne in praktične rešitve za splošno izkoreninjenje
                    malarije, je pa predlagala vrsto primarnih ukrepov: odkrivanje in zdravljenje
                    vseh primerov malarije, za kar je bil predpogoj učinkovita zdravstvena služba,
                    poučevanje prebivalstva, torej preventiva, hidrološka dela, drenaže in
                        melioracije.<note place="foot" xml:id="ftn24" n="22">Ibid.</note></p>
                <p>Poleg Društva narodov so se v boj proti malariji vključili tudi evropski
                    inštituti, ki so se že pred vojno ukvarjali s študijami malarije. Pomembno,
                    predvsem finančno vlogo pri zatiranju malarije pa je imel tudi mednarodni
                    higienski odbor Rockefellerjeve fundacije, ki je začel akcijo za boj proti
                    malariji v Italiji.<note place="foot" xml:id="ftn25" n="23">Ibid.</note>
                </p>
                <p>K védenju o malariji in postopkih proti njej so v veliki meri prispevali tudi
                    mednarodni kongresi in razstave v organizaciji vodilnih inštitutov za
                    parazitologijo in Rockefellerjeve fundacije. Prvi kongres o malariji je potekal
                    v Rimu oktobra 1925.<note place="foot" xml:id="ftn26" n="24">Ibid.</note>
                    Združil je vodilne malariologe tistega časa, med katerimi so bili mnogi člani
                    mednarodne komisije za malarijo ali njeni strokovni svetovalci. Kongres je bil
                    primer raznolikosti pristopov k problemu malarije v smislu znanstvenih
                    rezultatov in tehnik za nadzor bolezni. V razpravah je bilo vidno nasprotje med
                    malariologi, ki so videli rešitev v uničevanju anofelov, in tistimi, ki so
                    zagovarjali v prvi vrsti zdravljenje bolnikov in izvajanje socialnih reform po
                    zgledu italijanske bonifice.<note place="foot" xml:id="ftn27" n="25">Ibid.
                        Bonifica (bonifica pomeni izsuševanje): niz postopkov, ki so bili zasnovani
                        v Italiji konec 19. stoletja za sanacijo regij z endemično malarijo.</note>
                    Kljub različnosti mnenj pa so takšne razprave v obdobju med vojnama prinesle
                    izjemen napredek v védenju o biologiji in genetiki komarjev anofelov. Precej
                    manjši pa je bil njihov prispevek v zvezi z obvladovanjem malarije.</p>
                <p>Prva mednarodna higienska razstava v organizaciji higienske organizacije Društva
                    narodov je potekala leta 1930 v Dresdnu.<note place="foot" xml:id="ftn28" n="26"
                        >Vladimir Ćepulić, »Medjunarodna higijenska izložba u Dresdenu,« <hi
                            rend="italic">Glasnik za staleška i zdravstvena pitanja: Prilog
                            »Liječničkog Vjesnika«</hi> 53, št. 6 (1931): 237–44.</note> Prikazana
                    je bila tudi problematika malarije. Po podatkih komisije za malarijo se je
                    najmanj 650 milijonov svetovnega prebivalstva (1/3 svetovnega prebivalstva)
                    spopadalo s to boleznijo.<note place="foot" xml:id="ftn29" n="27">Ibid. Društvo
                        narodov je v Hamburgu, Londonu, Parizu in Rimu organiziralo tečaje za
                        zdravnike, na katerih so se seznanili z ukrepi proti malariji. Po zaključku
                        tečajev jih je Društvo narodov poslalo v države, ki so se spopadale z
                        malarijo, med njimi tudi v Jugoslavijo. – Ćepulić, »Medjunarodna higijenska
                        izložba u Dresdenu,« 239.</note></p>
                <p>Videnje povojne Evrope glede posledic prisotnosti malarije je pri različnih
                    avtorjih različno. Vodilni jugoslovanski malariolog v obdobju med vojnama, dr.
                    Čedomir Simić, poudarja, da je prisotnost malarije v netipično malaričnih
                    območjih postopoma izzvenela.<note place="foot" xml:id="ftn30" n="28">Čedomir
                        Simić, <hi rend="italic">Malarija</hi> (Zagreb: Škola Narodnog zdravlja u
                        Zagrebu, 1936), 166. Da se malarija na določenem območju obdrži in razširi,
                        ni dovolj le prisotnost parazitov malarije in komarjev anofelov, ampak prav
                        tako število obojih in njihov odnos. Da se komar anofel okuži, mora pičiti
                        malaričnega bolnika, ki ima v periferni krvi zadostno število gametocitov
                        (plazmodijev). – Ibid., 155.</note> Dve leti po vojni v krvi nekdanjih
                    vojakov, obolelih za malarijo na solunski fronti in v Severni Afriki, ni bilo
                    več sledi povzročiteljev malarije.<note place="foot" xml:id="ftn31" n="29"
                        >Ibid.</note> Poudarja pa problem že pred vojno malaričnih območij, kjer so
                    se razmere drastično poslabšale ne samo z zdravstvenega vidika, ampak tudi
                        gospodarskega.<note place="foot" xml:id="ftn32" n="30">Ibid., 4.</note>
                    Malarijo vidi kot bolezen, ki počasi in sistematično uničuje območja, kjer je
                    prisotna, in sicer zato, ker epidemija malarije sicer povzroči manj smrti v
                    primerjavi z epidemijo kolere ali kuge, ampak ko se ugnezdi na določenem
                    območju, vztraja veliko daljši čas in pri obolelih povzroča konstantne, večletne
                    kronične zdravstvene težave in osiromašenje celih naselij.<note place="foot"
                        xml:id="ftn33" n="31">Ibid. Primer izginjanja cele skupnosti: v Strumici v
                        Makedoniji je od prvotno 500 kolonistov z območja Bosne po 13 letih ostalo
                        le osem starcev, vsi ostali so pomrli zaradi malarije. – Černy, »Malarija i
                        borba protiv nje u SHS,« <hi rend="italic">Glasnik za staleška i zdravstvena
                            pitanja: Prilog »Liječničkog Vjesnika«</hi> 49, br. 1 (1927): 16.</note>
                    Kot primer zdravstvenih težav navaja otroke, stare deset let, iz malaričnih
                    krajev Makedonije, ki so bili po telesni konstituciji na ravni šestletnih
                        otrok.<note place="foot" xml:id="ftn34" n="32">Černy, »Malarija i borba
                        protiv nje u SHS,« 16.</note> 25 odstotkov mladih moških iz teh krajev ni
                    bilo sposobnih služiti vojaškega roka zaradi zdravstvenih težav, ki so bile
                    posledica malarije.<note place="foot" xml:id="ftn35" n="33">Ibid.</note> Kot
                    primer gospodarske škode, ki jo je povzročila ta bolezen, pa navaja opustošena
                    polja v Makedoniji.<note place="foot" xml:id="ftn36" n="34">Ibid.</note> Med
                    največjimi poljskimi deli je namreč malarija onesposobila veliko število
                    kmečkega prebivalstva. Malarični bolniki so potrebovali zdravljenje s kininom.
                    Preden je država sistematično organizirala protimalarično akcijo, so stroške
                    zdravljenja s kininom nosili sami bolniki. Vse to je vodilo v socialne
                    stiske.</p>
                <p>Malarijo torej lahko smatramo za socialno bolezen, ki pa ima, v nasprotju s
                    tuberkulozo in drugimi nalezljivimi boleznimi, ki so jih vzpodbudili
                    socialnoekonomski dejavniki, v endemskem smislu zgodovino dolgega trajanja.<note
                        place="foot" xml:id="ftn37" n="35">Milan Radošević, <hi rend="italic">Smrt
                            na krilima siromaštva: Tuberkuloza i malarija u Istarskoj provinciji
                            1918–1940 </hi>(Zagreb: Srednja Europa, 2015), 153.</note> Pri širjenju
                    okužbe so se namreč geoklimatski pogoji v veliki meri dopolnjevali s socialnimi
                    razmerami.</p>
                <p>Število malaričnih bolnikov v Kraljevini Jugoslaviji se je letno gibalo med
                    800.000 do 1.200.000.<note place="foot" xml:id="ftn38" n="36">Miro Jeršič,
                        »Poldruga milijarda dinarjev za izkorenitev malarije v Jugoslaviji,« <hi
                            rend="italic">Obzornik Zdravstvene nege</hi> 7, št. 1 (1960): 1, 2. <ref
                            target="https://obzornik.zbornica-zveza.si/index.php/ObzorZdravNeg/issue/view/41"
                            >https://obzornik.zbornica-zveza.si/index.php/ObzorZdravNeg/issue/view/41</ref>,
                        pridobljeno 6. 1. 2021. Za primerjavo: po podatkih za leto 1932 je zaradi
                        osrednje socialne bolezni tuberkuloze zbolelo 1.080.000 oseb. – Ivan Matko,
                        »Tuberkuloza, največje zlo in pravir narodno-gospodarske krize,« <hi
                            rend="italic">Glasnik za staleška i zdravstvena pitanja: Prilog
                            »Liječničkog Vjesnika«</hi> 54, št. 2 (1932): 38. Po podatkih
                        razpravljavcev Narodne skupščine Kraljevine Jugoslavije v zvezi s
                        sprejemanjem proračuna 1937/38 je bilo število obolelih v državi zaradi
                        tuberkuloze najmanj 500.000. – <hi rend="italic">Zgodovina Slovenije –
                            Sistory, Stenografske beleške Narodne skupštine Kraljevine
                            Jugoslavije</hi>, 7. 3. 1937, pridobljeno 5. 3. 2021, <ref
                            target="https://www.sistory.si/cdn/publikacije/3001-4000/3621/18%20XXXV%20REDOVNI%20SASTANAK%20%E2%80%94%207%20MARTA%201937%20GODINE.pdf"
                            >https://www.sistory.si/cdn/publikacije/3001-4000/3621/18%20XXXV%20REDOVNI%20SASTANAK%20%E2%80%94%207%20MARTA%201937%20GODINE.pdf</ref>.</note>
                    Intenziteta prisotnosti malarije je bila v državi različna. V Savski in Dunavski
                    banovini je imela drugačen značaj kot v Vardarski, Primorski in Zetski banovini.
                    V Savski in Dunavski banovini delež malarije tudi v najbolj malaričnih območjih
                    ni bil večji od 10 odstotkov, medtem ko se je v določenih naseljih Vardarske
                    banovine povzpel na 100 odstotkov, v Primorski in Zetski banovini pa do 90
                        odstotkov.<note place="foot" xml:id="ftn39" n="37">Simić, <hi rend="italic"
                            >Malarija</hi>, 167.</note> V najbolj malaričnih krajih je bila pretežno
                    prisotna malarija tropika, ki je povzročala vsakodnevne vročične napade.<note
                        place="foot" xml:id="ftn40" n="38">Ibid. Za primerjavo: V bližnji Albaniji
                        je bila malarija najbolj razširjena bolezen. Zlasti je bila prisotna v
                        okolici Drača in Valone ter v dolini Myzequia med rekama Semen in Shkumbi.
                        Skoraj 80 odstotkov celotnega prebivalstva je prebolelo malarijo. Kroničnih
                        bolnikov zaradi malarije je bilo približno 30 odstotkov. Razmere so se
                        počasi izboljševale zaradi sistematičnih ukrepov države, in sicer
                        izsuševanja močvirij, uničevanja komarjev, profilakse celotnega
                        prebivalstva. – Leo Trauner, »Zdravstvo v Albaniji,« <hi rend="italic"
                            >Zdravniški vestnik: Strokovno glasilo zdravništva v Dravski banovini
                        </hi>8, št. 5 (1936): 218.</note></p>
                <p>Opisane razmere so prisilile Kraljevino Srbov, Hrvatov in Slovencev
                    (SHS)/Jugoslavijo, da se je vključila v boj za zatiranje malarije tako kot tudi
                    druge države, ki so se spopadale s to boleznijo.<note place="foot"
                        xml:id="ftn41" n="39">Npr. Bolgarija je že leta 1920 sprejela antimalarični
                        zakon, ki je določal postopke pri zatiranju te bolezni. – Mühlens in
                        Sfarčič, <hi rend="italic">Malarija</hi>, 3.</note> Organizacija
                    sistematičnega boja proti malariji je v Kraljevini SHS/Jugoslaviji potekala v
                    okviru izgrajevanja javnozdravstvene službe pod vodstvom Andrije Štamparja,
                    načelnika Oddelka za rasno, javno in socialno higieno v okviru Ministrstva za
                    narodno zdravje.<note place="foot" xml:id="ftn42" n="40">Dunja Dobaja, <hi
                            rend="italic">Za blagor mater in otrok. Zaščita mater in otrok v letih
                            1919–1941</hi> (Ljubljana: Inštitut za novejšo zgodovino, 2018), 19.
                        Delo oddelka je bilo preprečevanje bolezni, propagiranje telesnega in
                        duševnega zdravja, izboljševanje zdravstvenih razmer v okolju in osebne
                        higiene, vodenje nadzora nad okužbami in boleznimi. – Ibid., 40, 41.</note>
                    Štampar je nadaljeval razvoj socialnomedicinskih načel, ki jih je že pred vojno
                    poudarjal dr. Milan Jovanović Batut, prvi dekan beograjske medicinske fakultete.
                    Gre za prepričanje, da so izvor nalezljivih bolezni družbeni dejavniki, denimo
                    revščina in neznanje.<note place="foot" xml:id="ftn43" n="41">Ana Cergol
                        Paradiž, <hi rend="italic">Evgenika na Slovenskem</hi> (Ljubljana: Sophia,
                        2015), 48.</note> Socialna medicina poudarja pomen proučevanja in poučevanja
                    prebivalstva, išče socialne vzroke zdravstvenih problemov in jih želi odpraviti
                    z ukrepi, kot so asanacija in ustanavljanje javnozdravstvenih ustanov.<note
                        place="foot" xml:id="ftn44" n="42">Ibid.</note></p>
                <p>Socialna medicina, higiena in tudi evgenika so pojmi, ki v obdobju med obema
                    vojnama pomenijo preusmeritev pozornosti na področju zdravja s kurative na
                    preventivo ter od klasične obravnave posameznega bolnika k spremljanju
                    zdravstvenega stanja celotne družbe.<note place="foot" xml:id="ftn45" n="43"
                        >Ibid.</note> Vsi trije pojmi so bili del velikih javnozdravstvenih načrtov,
                    ki so se v obravnavanem obdobju uresničevali z ustanavljanjem higienskih zavodov
                    po zaslugi že omenjenega srbskega zdravnika Milana Jovanovića Batuta, Slovencev
                    Bojana in Iva Pirca, predvsem pa omenjenega higienika Andrija Štamparja.<note
                        place="foot" xml:id="ftn46" n="44">Ibid.</note>
                </p>
            </div>
            <div>
                <head>Malarična območja jugoslovanske države</head>
                <p>Malarija je bila najbolj razširjena na območju Makedonije. Predstavljala je
                    glavni rezervoar bolezni za celo državo.<note place="foot" xml:id="ftn47" n="45"
                        >Siniša Stanković, <hi rend="italic">Prilog poznavanju makedonskih
                            Anofelina</hi> (Skoplje: Ministarstvo narodnog zdravlja, Zavod za
                        tropske bolesti, 1925), 3, <ref
                            target="https://library.foi.hr/dbook/index.php?B=1&amp;item=X01874"
                            >https://library.foi.hr/dbook/index.php?B=1&amp;item=X01874</ref>,
                        pridobljeno 16. 2. 2021.</note> V literaturi najdemo izraz »makedonska
                        malarija«.<note place="foot" xml:id="ftn48" n="46">Topuzovska, »Malaria vo
                        Makedonija.«</note> Najbolj okuženi kraji so bili v dolini Vardarja, Crne
                    Reke, Bregalnice, Strumice, Pčinje in Krive Reke.<note place="foot"
                        xml:id="ftn49" n="47">»Iz medicinskih časopisov,« <hi rend="italic"
                            >Zdravniški vestnik: Strokovno glasilo zdravništva v Dravski
                            banovini</hi> 5, št. 12 (1933): 461.</note> Okužene pa niso bile le
                    doline, ampak tudi planote nad njimi, tako Kriva Palanka, Kratovo, Veles in
                        druge.<note place="foot" xml:id="ftn50" n="48">Ibid. Najprimernejše
                        bivanjsko okolje anofelov so sicer nizka močvirna območja, a je bila v
                        nekaterih območjih Vardarske banovine, kjer čez leto vlada velika suša in
                        ležijo relativno visoko nad morjem, jeseni malarija zelo razširjena. V takih
                        primerih govorimo o t. i. »paradoksni malariji.« – Meršol, »Glavni principi
                        raziskovanja in zatiranja malarije,« 277.</note> Letno je bilo približno
                    250.000–300.000 primerov malarije.<note place="foot" xml:id="ftn51" n="49"
                        >Ibid.</note></p>
                <p>V uvodu opisane epidemične razmere na območju poteka solunske fronte se po vojni
                    niso umirile. Leta 1921 je v skopski vojaški bolnišnici zaradi malarije umrlo 10
                    odstotkov bolnikov,<note place="foot" xml:id="ftn52" n="50">Topuzovska, »Malaria
                        vo Makedonija.« Po podatkih dr. Djure Novakovića, vodje
                        higiensko-epidemiološkega oddelka glavne vojne bolnišnice v Beogradu, je
                        bila v letu 1931 malarija med nalezljivimi boleznimi na prvem mestu. Zbolelo
                        je 3.879 vojakov. 70 odstotkov obolelih je služilo vojaški rok v III.
                        armijski oblasti, ki se je nahajala na območju Južne Srbije in Makedonije.
                        Zanimivo pa je, da je bila smrtnost zelo nizka glede na veliko število
                        obolelih. Od vseh obolelih je umrlo le pet oseb, kar je verjetno rezultat
                        učinkovitega zdravljenja in novih spoznanj na tem področju. – M.
                        Grujić, »Vojno-sanitetski glasnik« No. 2–3. IV., <hi rend="italic"
                            >Zdravniški vestnik: Strokovno glasilo zdravništva v Dravski
                            banovini</hi> 6, št. 1 (1934): 34.</note> leta 1921 je bila denimo v
                    vasi Ruzhanchino blizu Petrovca smrtnost zaradi malarije do 86-odstotna,<note
                        place="foot" xml:id="ftn53" n="51">Topuzovska, »Malaria vo
                        Makedonija.«</note> v vasi Ognjanci pa do 82-odstotna.<note place="foot"
                        xml:id="ftn54" n="52">Ibid.</note> Samo v Skopju se je med letoma 1921 in
                    1929 zaradi malarije zdravilo 18.679 oseb, kar je predstavljalo 50 odstotkov
                    celotnega prebivalstva mesta.<note place="foot" xml:id="ftn55" n="53"
                        >Ibid.</note>
                </p>
                <p>Glede na slabo statistiko so strokovnjaki opozarjali, da je za uspešno
                    izkoreninjenje malarije v Makedoniji, in na splošno v državi, potrebna v prvi
                    vrsti natančna študija biologije makedonskih komarjev. Ministrstvo za narodno
                    zdravje je izdelavo študij vključilo v svoj program dela. Pomemben korak v
                    poznavanju življenja posameznih vrst anofelov so bila predvsem dela
                    antimalaričnih postaj, med katerimi zlasti izstopa študija o biologiji odraslih
                    komarjev avtorja dr. Stanka Karamana.<note place="foot" xml:id="ftn56" n="54"
                        >Stanković, <hi rend="italic">Prilog poznavanju makedonskih Anofelina</hi>,
                        3.</note> Vzporedno z raziskavami pa je potekalo organizirano, praktično
                    delo za izkoreninjenje malarije, o čemer bo govor v naslednjem poglavju.</p>
                <p>Podoben značaj kot v Vardarski banovini je imela malarija v Zetski banovini,
                    zlasti na območju Črne gore in Metohije.<note place="foot" xml:id="ftn57" n="55"
                        >Simić, <hi rend="italic">Malarija</hi>, 172.</note> Černy prišteva k
                    malarično rizičnim območjem v Zetski banovini tudi Novi Pazar in zapiše, da v
                    Metohiji in Novem Pazarju pred prvo svetovno vojno ni bilo malarije.<note
                        place="foot" xml:id="ftn58" n="56">Černy, »Malarija i borba protiv nje,«
                        16.</note> V viru sicer ni navedenega vzroka za njen pojav, a lahko njeno
                    pojavnost razumemo v kontekstu že v uvodu omenjenih pojavov malarije po koncu
                    vojne tudi na netipično malaričnih območjih. Endemična malarija je bila na
                    območju današnjega Kosova prisotna tudi ob rekah Sitnica in Lab.<note
                        place="foot" xml:id="ftn59" n="57">»Socialna medicina: Izveštaj o radu Doma
                        narodnog zdravlja u Prištini za 1929. god,« <hi rend="italic">Glasnik za
                            staleška i zdravstvena pitanja: Prilog »Liječničkog Vjesnika«</hi> 52,
                        br. 7 (1930): 261. Vir navaja, da je bila malarija tu sicer redno prisotna
                        vsako leto, a v manjšem številu, pri čemer ne daje podatkov.</note>
                    Delež malarije v posameznih krajih Črne gore je razviden iz ambulantnih
                    pregledov antimalaričnih postaj v Podgorici, Baru, Ulcinju, Virpazarju in Rijeki
                    Crnojevića. Za leto 1924 je razvidno, da je kar 66,3 odstotka predstavljala
                    tropska malarija, torej najtežja oblika malarije.<note place="foot"
                        xml:id="ftn60" n="58">Simić, <hi rend="italic">Malarija</hi>, 172.</note> Ta
                    odstotek se tudi dve leti kasneje ni bistveno znižal (65,1 odstotka).<note
                        place="foot" xml:id="ftn61" n="59">Ibid., 173.</note> V Črni gori so bila
                    malarična predvsem naselja okoli Skadarskega jezera, reke Bojane in na
                    Ulcinjskem polju. V teh delih banovine je v nekaterih mestih malaričnost
                    presegla 80 odstotkov.<note place="foot" xml:id="ftn62" n="60">Ibid.,
                        174.</note> Omenjenim vrednostim sta se približala tudi Metohija in Novi
                    Pazar. Konec 20. let je bila tu odstotna vrednost tropske malarije 58,2–75
                        odstotkov.<note place="foot" xml:id="ftn63" n="61">Černy, »Malarija i borba
                        protiv nje,« 16.</note> Delovanje antimalaričnih ustanov je te odstotne
                    deleže postopoma zmanjševalo, tako da je bila tropska malarija v upadanju in je
                    bila v ospredju predvsem malarija terciana (vročični napadi na tri dni). Po
                    podatkih Higienskega zavoda v Cetinju je bilo v drugi polovici 30. let v Zetski
                    banovini (brez Metohije) 13.000–15.000 malaričnih bolnikov, od tega jih je ena
                    tretjina imela tropsko malarijo.<note place="foot" xml:id="ftn64" n="62">Simić,
                            <hi rend="italic">Malarija</hi>, 174.</note></p>
                <p>Tretja malarično kritična banovina je bila Primorska, zlasti Dalmacija. Pred prvo
                    svetovno vojno je bilo, po podatkih avstroogrskega namestništva v Zadru iz leta
                    1905, v posameznih srezih okoli 56 odstotkov malaričnih bolnikov.<note
                        place="foot" xml:id="ftn65" n="63">Ibid., 167. Prvi podatki o prisotnosti
                        malarije v Dalmaciji izhajajo iz 18. stoletja. – Marijan Čipčić,
                        »Zdravstvene prilike u Trogiru između svjetskih ratova,« <hi rend="italic"
                            >Kulturna baština: časopis za pitanja prošlosti splitskoga
                        područja</hi>, br. 45 (2019): 275. Več gl. <ref
                            target="https://hrcak.srce.hr/244467"
                        >https://hrcak.srce.hr/244467</ref>, pridobljeno 5. 1. 2021.</note> Med prvo
                    svetovno vojno in po njej je malarija, tako kot v drugih malaričnih območjih,
                    zavzela večje in težje dimenzije ter dobila epidemičen značaj. Kot že omenjeno,
                    so se bolni vojaki vračali v svoje domove in predstavljali izvor novih okužb.
                    Leta 1921 je bil vsak četrti prebivalec okužen z malarijo.<note place="foot"
                        xml:id="ftn66" n="64">Černy, »Malarija i borba protiv nje,« 16.</note>
                    Najbolj okužena so bila območja okoli Zadra in Vranskega jezera vse do Šibenika
                    ter Trogir in ustje Neretve.<note place="foot" xml:id="ftn67" n="65">Ibid. Reka
                        Neretva naj bi bila poimenovana po vzdevku »Neretva – od Boga prekleta«
                        zaradi malarije, ki je bila prisotna na močvirnem območju ob reki. Ko je
                        etnograf Alberto Fortis (1741–1803) potoval po Dalmaciji in zbiral podatke o
                        malariji, je spoznal strah prebivalstva pred tem območjem, saj so menili, da
                        tam razsaja kuga; v resnici je šlo za malarijo. – Jasminka Talapko, Ivana
                        Škrlec, Tamara Alebić, Melita Jukić in Aleksandar Včev, »Malaria: The Past
                        and the Present,« <hi rend="Emphasis">Microorganisms</hi> 7, no. 6 (2019):
                        179-96, <ref target="https://doi.org/10.3390/microorganisms7060179"
                            >https://doi.org/10.3390/microorganisms7060179</ref>, pridobljeno 29. 3.
                        2021.</note> Malarični kraji so bili v Dalmaciji razdeljeni v tri glavne
                        skupine:<note place="foot" xml:id="ftn68" n="66">Simić, <hi rend="italic"
                            >Malarija</hi>, 168.</note></p>
                <list type="ordered">
                    <item>Močvirne ravnice: dolina Neretve, močvirne ravnice v bližini Splita,
                        Trogirja in Šibenika.</item>
                    <item>Planote: v to skupino sodijo prostrane planote (200–450 m nad morjem), ki
                        jih z vseh strani zapirajo gorovja, denimo Dugopolje, Popovo polje, Imotsko
                        polje. Čez planote tečejo reke in potoki, ponekod pa se nahajajo večja ali
                        manjša jezera ali barja. Pozimi so polja na teh planotah pokrita z vodo
                        zaradi deževja ali hudournikov. Zahvaljujoč velikim količinam vode, so polja
                        v celinski Dalmaciji rodovitna, v obravnavanem obdobju pa so prav zaradi
                        prisotnosti velikih količin stoječe vode bila izvor malarije.</item>
                    <item>Kraško zaledje: denimo Bristivica, Mirilović in obala, na primer Marina,
                        Vinišće. Zaradi pomanjkanja vode so prebivalci za svoje potrebe in napajanje
                        živine zbirali deževnico, in sicer v zaprtih cisternah za pitje in v odprtih
                        manjših bazenih za druge potrebe. Zlasti ti so bili izvor malarije, saj so
                        bili ugodni za razmnoževanje komarjev.</item>
                </list>
                <p>V Moravski banovini so bila področja endemične malarije v vučitrnskem, dobričkem,
                    nišavskem, zaječarskem in negotinskem srezu.<note place="foot" xml:id="ftn69"
                        n="67">Ibid., 176.</note> Letno je zbolelo do 1.000 oseb,<note place="foot"
                        xml:id="ftn70" n="68">Ibid.</note> tako da malarija v tej banovini ni bila
                    osrednji zdravstveni problem, kljub temu da je mejila na Vardarsko banovino.
                    Sklepamo lahko, da območje ni bilo ugodno za razvoj prenašalcev malarije.</p>
                <p>V Dunavski banovini so bila malarična območja omejena na zgornji tok Donave in
                    vzdolž Save, a malaričnost naj ne bi presegla 10 odstotkov, kot navaja Simić v
                    svoji monografiji iz leta 1936.<note place="foot" xml:id="ftn71" n="69">Ibid.,
                        178.</note> Še dvanajst let prej, torej leta 1924, je bila samo v Beogradu
                    malaričnost 20-odstotna.<note place="foot" xml:id="ftn72" n="70">Černy,
                        »Malarija i borba protiv nje,« 16.</note> Odstotno zmanjšanje prisotnosti
                    malarije je odraz sistematičnih ukrepov države proti tej bolezni. Največji vir
                    okužbe v mestu so bili neregulirani potoki, Topčiderka, rezervoarji vode poleg
                    zidanic in vrtov, ličinke anofelesov pa so našli tudi v bazenu botaničnega
                        vrta.<note place="foot" xml:id="ftn73" n="71">Ibid.</note> Na širjenje
                    malarije so vplivale tudi socialne razmere. V Beogradu je bilo 88 odstotkov
                    oseb, ki jih je prizadela malarija, delavskega stanu, od tega 40 odstotkov
                    nekvalificiranih delavcev, stanujočih v kleteh in vlažnih prostorih.<note
                        place="foot" xml:id="ftn74" n="72">Ibid., 17.</note></p>
                <p>V Drinski banovini je bila endemična malarija prisotna v Podrinju in v severni
                    Bosni vzdolž Save. Najbolj malarična sta bila bijeljinski srez in Brčko. Tudi v
                    tej banovini odstotek malarije ni presegel 10 odstotkov.<note place="foot"
                        xml:id="ftn75" n="73">Simić, <hi rend="italic">Malarija</hi>, 178.</note>
                </p>
                <p>Vrbaska banovina je kazala sorodno podobo. Malarija je bila v endemični obliki
                    prisotna vzdolž Save, najbolj malaričen je bil gradiški srez.<note place="foot"
                        xml:id="ftn76" n="74">Ibid.</note> Delež prisotnosti malarije tudi v najbolj
                    malaričnih območjih ni presegel 10 odstotkov.<note place="foot" xml:id="ftn77"
                        n="75">Ibid.</note></p>
                <p>Savska banovina pa je bila banovina dveh skrajnosti. Endemična malarija je bila
                    na eni strani prisotna ob Savi in Kupi, na drugi pa vzdolž jadranske obale in na
                        otokih.<note place="foot" xml:id="ftn78" n="76">Ibid., 178.</note> Ob rekah
                    je imela podoben značaj kot v Dunavski, Drinski in Vrbaski banovini, medtem ko
                    je bil značaj malarije na otokih in ob obali podoben kot v Dalmaciji.<note
                        place="foot" xml:id="ftn79" n="77">Ibid.</note></p>
                <p>Kot primer prisotnosti endemične malarije ob Savi poglejmo mesto Slavonski Brod.
                    Malarija je bila stalni spremljevalec mesta že od prvih začetkov v antiki in
                    kasneje v obdobju turške oblasti, Vojne krajine, vse do 50. let 20. stoletja, ko
                    so jo izkoreninili.<note place="foot" xml:id="ftn80" n="78">Ivica Balen in
                        Marica Jandrič Balen, »Izvanbolničko zdravstvo i zdravstvene prilike u
                        Slavonskom Brodu od 1918 do 1957. godine,« <hi rend="italic">Studia
                            lexiographica</hi>, 10, br. 1 (2016): 13. Zdravnik Wilhelm von Taube
                        (1728–1778) je zapisal, da je nemške priseljence prizadela predvsem malarija
                        in da lahko mesti Osijek in Petrovaradin dobita vzdevek »nemški
                        pokopališči«. Močvirna območja Slavonije, Bačke in Banata so bila ugodna za
                        razvoj malarije, ki so ji nemški priseljenci težko kljubovali, saj niso bili
                        navajeni takšnih življenjskih razmer. Z izsuševanjem močvirij je začela že
                        habsburška monarhija v 18. stoletju. – Talapko, Škrlec, Alebić, Jukić in
                        Včev, »Malaria: The Past and the Present«.</note> Izvor malarije so bila
                    močvirja okoli mesta, ki jih je ustvarjala reka Sava. V obdobju med obema
                    vojnama se je v mestni bolnišnici zaradi malarije vsako leto zdravilo povprečno
                    25 oseb.<note place="foot" xml:id="ftn81" n="79">Ibid.</note> Ob obali in na
                    otokih je malarija veliko bolj posegla v življenje ljudi, tudi že v preteklosti.
                    Za ta del Savske banovine je nazoren primer otok Krk, kjer so bila malarična
                    predvsem območja na severovzhodu otoka okoli Dobrinja in na zahodu med Krkom in
                    Poratom, medtem ko je bilo v osrednjem delu otoka malarije manj, na severu pa so
                    bili redki posamezni primeri. V južnem delu avtohtone malarije ni bilo, ker ni
                    bilo pogojev za njen razvoj,<note place="foot" xml:id="ftn82" n="80">Otmar
                        Trausmiller, <hi rend="italic">Malarija na otoku Krku: epidemiologija i
                            pobijanje 1923–1926</hi> (Zagreb: Dom narodnog zdravlja, 1927), 29. Več
                        gl. tudi na <ref target="https://library.foi.hr/dbook/index.php?B=1&amp;item=X01131"
                            >https://library.foi.hr/dbook/index.php?B=1&amp;item=X01131</ref>,
                        pridobljeno 16. 2. 2021.</note> saj je ta del otoka precej vetroven. Močni
                    vetrovi niso ugodni za razvoj komarjev, ker jih mehanično uničujejo.<note
                        place="foot" xml:id="ftn83" n="81">Ibid., 30.</note> Sicer pa so bili v
                    drugih delih otoka izvor malarije manjši bazeni, v katerih so prebivalci zbirali
                    vodo za zalivanje vrtov, polj ipd., in dve manjši jezeri, Omišaljsko jezero in
                    jezero Ponikve. V plitvi vodi Omišaljskega jezera, obraslega s trstiko in drugim
                    rastlinjem, so se nahajala legla komarjev, jezero Ponikve pa je s poplavami
                    ustvarjalo manjša močvirja, ki so bila prav tako ugodna za razvoj komarjev.<note
                        place="foot" xml:id="ftn84" n="82">Ibid., 18, 19.</note> Vodenje prve
                    antimalarične akcije so zaupali domačemu zdravniku, dr. Stanjeku.<note
                        place="foot" xml:id="ftn85" n="83">Ibid., 28.</note> Akcija je imela bolj
                    poskusni značaj. Njen namen je bil, da se ugotovita intenzivnost in
                    ekstenzivnost bolezni in da se določijo smernice za nadaljnje delo. Dr. Stanjek
                    je v glavnih obrisih podal epidemiološko sliko na otoku in izdelal statistiko
                    morbiditete, na podlagi katere je otok razdelil na šest območij.<note
                        place="foot" xml:id="ftn86" n="84">Ibid.</note> Stopnjo morbiditete in
                    število prebivalcev prikazuje spodnja tabela.<note place="foot" xml:id="ftn87"
                        n="85">Ibid., 28, 29. V viru so odstotni podatki morbiditete opredeljeni kot
                        povprečni in srednji, pri čemer ni jasno, zakaj takšno ločevanje, zato
                        navajam jezik vira.</note></p>
                <table rend="rules">
                    <head>Tabela 1: Statistika morbiditete na otoku Krku</head>
                    <row>
                        <cell rend="both"><hi rend="bold">Stopnja morbiditete</hi></cell>
                        <cell rend="both"><hi rend="bold">Število prebivalcev</hi></cell>
                    </row>
                    <row>
                        <cell rend="both">(povprečna) 17,56 %</cell>
                        <cell rend="both">1258</cell>
                    </row>
                    <row>
                        <cell rend="both">(povprečna) 16,59 %</cell>
                        <cell rend="both">494</cell>
                    </row>
                    <row>
                        <cell rend="both">(srednja) 29,59 %</cell>
                        <cell rend="both">1676</cell>
                    </row>
                    <row>
                        <cell rend="both">(srednja) 12,99 %</cell>
                        <cell rend="both">2779</cell>
                    </row>
                    <row>
                        <cell rend="both">(srednja) 1,68 %</cell>
                        <cell rend="both">8136</cell>
                    </row>
                    <row>
                        <cell rend="both">(srednja) 1,89 %</cell>
                        <cell rend="both">3692</cell>
                    </row>
                </table>
                <p>Dravska banovina po Zakonu o pobijanju malarije iz leta 1931<note place="foot"
                        xml:id="ftn88" n="86">»Zakon o pobijanju malarije,«<hi rend="italic">
                            Službeni list kraljevske banske uprave Dravske banovine</hi>, 18. 6.
                        1931.</note> sicer ni sodila med malarične kraje, a kot je zapisal primarij
                    internističnega oddelka splošne bolnišnice v Ljubljani, dr. Valentin Meršol, <hi
                        rend="italic">»imamo dovolj vzrokov, da se z vprašanjem malarije pri nas
                        malo obširnejše bavimo«</hi>.<note place="foot" xml:id="ftn89" n="87"
                        >Meršol, »Glavni principi raziskovanja in zatiranja malarije,« 276.</note>
                    Kritičen je bil do odsotnosti sistematičnih raziskav, ki bi nudile širši vpogled
                    v prisotnost malarije tudi na območju Dravske banovine, in sploh raziskav
                    prenašalcev te bolezni, ki so bili tu prav tako prisotni. Tudi v literaturi
                    obravnavanega obdobja se Dravska banovina z vidika vprašanja malarije ne omenja.
                    Na zapostavljenost Dravske banovine je opozoril tudi dr. Mirko Karlin, ki je
                    služboval na Golniku. Ob priložnosti XI. mednarodnega kongresa za zgodovino
                    medicine, ki je leta 1938 potekal v Jugoslaviji in kot osrednjo temo obravnaval
                    zgodovino malarije, je dr. Karlin napisal prispevek z naslovom »Malarija v
                    Ljubljani pred sto leti«.<note place="foot" xml:id="ftn90" n="88">Mirko Karlin,
                        »Malarija v Ljubljani pred sto leti,« <hi rend="italic">Zdravniški vestnik:
                            Strokovno glasilo zdravništva v dravski banovini </hi>10, št. 4 (1938):
                        141–47.</note> Bralce je spomnil na Lipićevo<note place="foot"
                        xml:id="ftn91" n="89">Dr. Fran Viljem Lipić, po rodu Slovak z dalmatinskimi
                        koreninami (<hi rend="italic">Fran Viljem Lipić (1799-1845),
                        </hi>pridobljeno 26. 10. 2021<hi rend="italic">, </hi><ref
                            target="https://www.slovenska-biografija.si/oseba/sbi331908/"
                            >https://www.slovenska-biografija.si/oseba/sbi331908/</ref>), je od 1823
                        do 1834 služil kot mestni in policijski zdravnik v Ljubljani. – Karlin,
                        »Malarija v Ljubljani,« 141.</note> Topografijo mesta Ljubljana (Topographie
                    der k.k. Provinzialhauptstadt Laibach, 1834), v kateri je avtor osvetlil tudi
                    problem malarije v Sloveniji in poudaril, da je o tej bolezni v Ljubljani
                    poročal že mestni zdravnik Marko Grbec v drugi polovici 17 in prvi polovici 18.
                        stoletja.<note place="foot" xml:id="ftn92" n="90">Ibid.</note> Izvor bolezni
                    je bilo močvirje okoli mesta. V obdobju od 1828 do 1832 je zbolelo 564
                    domačinov, od katerih sta dva umrla, in 152 tujcev.<note place="foot"
                        xml:id="ftn93" n="91">Mirko Karlin, »Malarija v Ljubljani pred sto leti,«
                            <hi rend="italic">Zdravniški vestnik: Strokovno glasilo zdravništva v
                            dravski banovini </hi>10, št. 6-7 (1938): 232.</note> Z obsežnimi
                    asanacijskimi deli pri izsuševanju Barja so bolezen v glavnem zaustavili.
                    Malarija je bila v preteklosti v endemični obliki prisotna tudi v Posavju, v
                    okolici Celja, na Dravskem polju in v okolici Črnomlja.<note place="foot"
                        xml:id="ftn94" n="92">Meršol, »Glavni principi raziskovanja in zatiranja
                        malarije,« 281. Števila obolelih za ta območja vir ne navaja.</note> Zdi se, da je bila malarija do prve svetovne vojne v mirovanju.
                    Po vojni pa se je začela ponovno pojavljati v endemični in epidemični obliki.
                    Vračajoči se vojaki iz malaričnih krajev so kot klicenosci predstavljali veliko
                    nevarnost za širjenje malarije v naših krajih.<note place="foot" xml:id="ftn95"
                        n="93">Zavedanje o nevarnosti malarije je bilo prisotno že med vojno.
                        Lokalne oblasti so opozarjale civilno prebivalstvo na nevarnost »mrzlice«
                        (med laiki pogosto prisoten naziv; op. a.). Tako je npr. okrajno glavarstvo
                        v Kranju opozorilo županstva, da so avstro-ogrske čete prisotne tudi ob reki
                        Piavi, kjer je mnogo močvirja in s tem nevarnost malarije. V namen
                        preprečevanja bolezni je notranje ministrstvo 14. marca 1918 odredilo, da se
                        mora vsak pojav te bolezni v zaledju, pri vojaški ali civilni osebi,
                        naznaniti vojaškemu poveljstvu ali županstvu. – SI ZAL, enota Kranj TRŽ1,
                        Občina Tržič 1850–1945, t. e. 96, a. e. 1340, Vsem županstvom!, C. kr.
                        Okrajno glavarstvo v Kranju, 8. 4. 1918.</note> Izvor bolezni so bile tudi
                    zanemarjene regulacijske naprave, zaradi česar so nastajala močvirja, ki so bila
                    legla komarjev.<note place="foot" xml:id="ftn96" n="94">Zvonka Zupanič Slavec,
                            <hi rend="italic">Razvoj javnega zdravstva na Slovenskem med prvo in
                            drugo svetovno vojno in njegov utemeljitelj dr. Ivo Pirc
                        </hi>(Ljubljana: Inštitut za varovanje zdravja RS, 2005), 74.</note> K temu
                    so pripomogle tudi vremenske razmere. Močno deževje in poplave so prispevali k
                    hitrejšemu razmnoževanju komarjev. Navedeni razlogi so v 30. letih povzročili
                    porast števila obolenj na Dravskem polju, v murskosoboškem in lendavskem okraju,
                    v ljutomerskem okraju, v krškem okraju in v okolici Črnomlja, ob potoku
                        Dobličanka.<note place="foot" xml:id="ftn97" n="95">Ibid.</note> V Dravski
                    banovini je bila prisotna malarija terciana, kar pomeni, da je bil potek bolezni
                    lažji in zato mnogi verjetno niso poiskali zdravniške pomoči. V Sloveniji namreč
                    ni klimatskih pogojev za razvoj težjih oblik malarije.<note place="foot"
                        xml:id="ftn98" n="96">Ibid. V viru ni podatka o številu obolelih, prav tako
                        ga nisem zasledila v drugih virih.</note>
                </p>
                <p>Kljub »spregledanosti« slovenskega prostora kot malaričnega območja je bila
                    Dravska banovina vpeta v postopke za zatiranje malarije z ustanavljanjem
                    antimalaričnih postaj, asanacijskimi deli in zdravljenjem s kininom.<note
                        place="foot" xml:id="ftn99" n="97">Ibid., 75.</note></p>
            </div>
            <div>
                <head>Ukrepi za zatiranje malarije</head>
                <p>Ukrepi proti malariji so potekali v kontekstu izgrajevanja povsem nove
                    zdravstvene politike, ki je v središče zanimanja postavljala javnozdravstvene
                    probleme in preventivo. Bila je pod močnim vplivom tedaj modernih
                    socialnomedicinskih idej, ki so se kristalizirale pod vplivom novih misli na
                    področju filozofije in znanosti na prehodu iz 19. v 20. stoletje.<note
                        place="foot" xml:id="ftn100" n="98">Željko Dugac, <hi rend="italic">Protiv
                            bolesti i neznanja: Rockefellerova fondacija u međuratnoj
                            Jugoslaviji</hi> (Zagreb: Srednja Europa, 2005), 3.</note> V 19.
                    stoletju so v filozofijo prodirale ideje evolucionizma in različne socialne
                    misli, kar je imelo velik vpliv na razvoj družbene zavesti. Brisati so se začele
                    meje med naravoslovjem in sociologijo, materialistična pojmovanja v družbi pa so
                    poudarjala pomen družbenih reform.<note place="foot" xml:id="ftn101" n="99"
                        >Ibid., 3, 4.</note>
                </p>
                <p>Kritične zdravstvene razmere po prvi svetovni vojni so terjale nov način
                    delovanja, obsežnejši in kompleksnejši od do takrat poznanega. Nalezljive
                    bolezni so prizadele tudi novonastalo Kraljevino SHS, težke socialne in
                    gospodarske razmere po vojni pa so še dodatno prispevale k njihovemu širjenju in
                    nastanku epidemij. Za preprečevanje epidemij in nadzor nad boleznimi je bilo
                    nujno oblikovanje učinkovite javnozdravstvene službe, ki bi vključevala
                    higiensko-epidemiološke in preventivne ustanove ter bila dostopna širokim slojem
                    prebivalstva. Osrednja oseba za spremembe v javnem zdravstvu Kraljevine SHS je
                    bil dr. Andrija Štampar (1888–1958), načelnik higienskega oddelka Ministrstva
                    narodnega zdravja.<note place="foot" xml:id="ftn102" n="100">Ibid., 4.</note> Bil
                    je tudi najbolj zaslužen za sodelovanje novonastale države in Rockefellerjeve
                    fundacije, ki je finančno podprla mnoge zdravstvene projekte, tudi proti
                    malariji.</p>
                <p>Po prvi svetovni vojni, predvsem v letih 1920–1930, so se oblikovale številne
                    socialnomedicinske ustanove, ki so izvajale javnozdravstvene aktivnosti. Štampar
                    v svojem delu <hi rend="italic">Pet godina rada na higijeni</hi> navaja podatek,
                    da je bilo samo v petih letih (1920–1925) ustanovljenih 250 socialnomedicinskih
                    ustanov, med njimi Institut za tropske bolezni, Zavod za malarijo, tri postaje
                    za malarijo in 42 pomožnih postaj za malarijo.<note place="foot" xml:id="ftn103"
                        n="101">Ibid., 35. Primer: Ustanove za preučevanje in zatiranje malarije so v
                        letu 1924 izvedle preglede pri 220.561 obolelih za malarijo ter razdelile
                        2.100 kilogramov kinina. Za primerjavo: protituberkulozni dispanzerji so v
                        istem letu pregledali 16.453 bolnikov in opravili 14.433 obiskov na domu. –
                        »Socijalna higijena: Statistike!,« <hi rend="italic">Glasnik za staleška i
                            zdravstvena pitanja: Prilog »Liječničkog Vjesnika«</hi>« 47, št. 11
                        (1925): 296.</note></p>
                <p>Vzporedno z oblikovanjem socialnomedicinskih ustanov je potekalo tudi
                    izobraževanje medicinskega osebja. Napredek medicine in javnega zdravja je
                    zahteval dodatno izobraževanje zdravnikov za posamezna področja
                    javnozdravstvenega dela. Hkrati se je pojavila potreba tudi po drugem, strokovno
                    usposobljenem zdravstvenem osebju, kot so sestre pomočnice (danes medicinske
                    sestre), patronažne sestre, sanitarni tehniki, dezinfektorji itd.<note
                        place="foot" xml:id="ftn104" n="102">Ibid.</note></p>
                <p>Praktično delo pri zatiranju malarije je opredeljeval že omenjeni Zakon o
                    pobijanju malarije (iz leta 1931),<note place="foot" xml:id="ftn105" n="103"
                        >»Zakon o pobijanju malarije,«<hi rend="italic"> Službeni list kraljevske
                            banske uprave Dravske banovine</hi>, 18. 6. 1931.</note> ki je razdelil
                    državo na tri kategorije, zdravi kraji, anofelične pokrajine, v katerih so bili
                    anofeli, a ni bilo endemične malarije, in malarični kraji.<note place="foot"
                        xml:id="ftn106" n="104">Ibid.</note> Kategoriziranje posameznih pokrajin je
                    izvajalo Ministrstvo za socialno politiko in narodno zdravje na predlog
                    pristojnega higienskega zavoda. Metode zatiranja malarije pa so potekale po dveh
                    smernicah – zdravljenje s kininom ter preprečevanje razvoja anofelov v vseh
                    stadijih in njihovo uničevanje. To je bilo mogoče doseči s t. i. malo in veliko
                        asanacijo.<note place="foot" xml:id="ftn107" n="105">Ibid.</note> Mala
                    asanacija je zajemala zasipanje stoječih voda, osuševanje v manjšem obsegu ter
                    uničevanje komarjev s kemičnimi sredstvi. Malo asanacijo je na predlog
                    higienskega zavoda odredila banska uprava, delovne moči pa je moral priskrbeti
                    lastnik zemljišča, na katerem je potekala mala asanacija. V krajih, kjer so bila
                    velika močvirja, pa je bilo treba regulirati tok rek ali potokov; treba je bilo
                    torej izvesti veliko asanacijo.<note place="foot" xml:id="ftn108" n="106"
                        >Ibid.</note></p>
                <p>Zdravljenje s kininom<note place="foot" xml:id="ftn109" n="107">V obravnavanem
                        obdobju je bil sicer kinin še vedno osnovno medikamentozno sredstvo proti
                        malariji, a so v drugih evropskih državah preizkušali tudi druga zdravila,
                        tako npr. plasmohin in atebrin. – Simić, <hi rend="italic">Malarija</hi>,
                        189–91. V obravnavanem obdobju je jugoslovanska država ostajala na osnovnem
                        zdravilu, obstajajo pa poročila še o drugih medikamentoznih sredstvih.</note> je po drugi strani pomenilo uničevanje malaričnih parazitov v
                    krvi obolelega človeka ali pri ljudeh, ki še niso zboleli za malarijo, s
                    primerno kininsko profilakso preprečiti razvoj bolezni. Pri obeh skupinah oseb
                    pa je bilo treba s preventivnimi sredstvi preprečevati pike anofelov, torej
                    prenašalcev parazita malarije, in sicer z zaščitnimi mrežami na vratih in oknih,
                    s pomočjo komarnikov ipd. Problem, na katerega je opozoril malariolog Simić v
                    zvezi s takšnim zdravljenjem, je bila različna odprtost posameznih okolij za
                    zdravljenje s kininom in ambulantne preglede (odvzem krvi, tipanje vranice, saj
                    je bila povečana vranica pomemben pokazatelj prisotnosti malaričnih
                        parazitov).<note place="foot" xml:id="ftn110" n="108">Simić, <hi
                            rend="italic">Malarija</hi>, 136, 137. Takšni zadržki so bili prisotni
                        predvsem pri kmečkem prebivalstvu, <hi rend="italic">»/…/ a kod muslimanskog
                            sveta o pregledima ove vrste ne može biti ni reči</hi>«. (V muslimanskih
                        okoljih takšni pregledi niso bili mogoči; prevod a.). – Ibid., 137.</note>
                    Ministrstvo za narodno zdravje je vsakomur omogočilo zdravljenje s kininom na
                    podlagi odredbe z dne 1. julija 1926, ki je določala, da je kinin dostopen vsemu
                    prebivalstvu, ne samo bolnikom s socialnim zavarovanjem, prav tako je bil
                    dostopen tudi v finančnem smislu.<note place="foot" xml:id="ftn111" n="109"
                        >Miroslav B. Schlesinger, »Ekonomska medikamentozna terapija,« <hi
                            rend="italic">Glasnik za staleška i zdravstvena pitanja: Prilog
                            »Liječničkog Vjesnika«</hi> 53, br. 3 (1931): 107. V Kraljevini
                        Jugoslaviji je bilo približno milijon malaričnih bolnikov, razsajale so tudi
                        druge nalezljive bolezni, v državi je bilo 4/5 prebivalstva kmečkega, ki se
                        je soočalo z agrarno krizo, zdravila so bila draga; ukrepi za lažjo
                        dostopnost zdravil so bili nujni.</note></p>
                <p>Sistematično delo proti malariji se je začelo v malarično najbolj ogroženem delu
                    države, v Makedoniji. Na pobudo Andrije Štamparja so organizirali
                    protimalarijsko službo po načelu osnovnega Štamparjevega vodila, da »zdravnik
                    poišče bolne in ne bolni zdravnika«,<note place="foot" xml:id="ftn112" n="110"
                        >Topuzovska, »Malaria vo Makedonija.«</note> saj je bilo le tako mogoče v
                    obravnavo vključiti čim večje število oseb, ki so potrebovale zdravljenje. Zato
                    je bila v Skopju oblikovana bakteriološka postaja, ki je bila prva
                    socialnozdravstvena ustanova, oblikovana na podlagi Odloka o ustanovitvi
                    bakterioloških postaj iz leta 1920.<note place="foot" xml:id="ftn113" n="111"
                        >Ibid.</note> Njeni glavni nalogi sta bili spremljanje in nadzorovanje
                    nalezljivih bolezni. Postopoma, nekako od leta 1924, je prerastla v Inštitut za
                    tropske bolezni, od srede leta 1927 pa v Higienski inštitut,<note place="foot"
                        xml:id="ftn114" n="112">Ibid.</note> v okviru katerega je deloval tudi
                    protimalarijski oddelek. Širom Makedonije je bilo ustanovljenih več malaričnih
                    postaj, denimo v Štipu, Strumici in Bitoli.<note place="foot" xml:id="ftn115"
                        n="113">»Socijalna medicina: Zdravstvena politika naše države,« <hi
                            rend="italic">Glasnik za staleška i zdravstvena pitanja: Prilog
                            »Liječničkog Vjesnika« </hi>47, br. 7 (1925): 168.</note></p>
                <p>V okviru Zakona o pobijanju malarije so potekala praktična dela za zatiranje
                    malarije: »/…/ na Ohridskem jezeru neprestano dela veliki bager, ki čisti ustje
                    Drima, s tem nivo vode upada in močvirja izginjajo«.<note place="foot"
                        xml:id="ftn116" n="114">Černy, »Malarija i borba protiv nje,« 17.</note>
                    Poleg izsuševanja so uporabljali tudi kemična sredstva, na primer t. i. pariško
                        zelenilo.<note place="foot" xml:id="ftn117" n="115">Bakrov acetoarsenid. –
                            <hi rend="italic">Pariško zelena - Wikipedija, prosta
                        enciklopedija</hi>, <ref
                            target="https://sl.wikipedia.org/wiki/Pari%C5%A1ko_zelena"
                            >https://sl.wikipedia.org/wiki/Pari%C5%A1ko_zelena</ref>, pridobljeno
                        21. 4. 2021.</note> Na območju Skopja je potekalo šestletno (od leta 1930)
                    sistematično uničevanje legel komarjev s pariškim zelenilom.<note place="foot"
                        xml:id="ftn118" n="116">Simić, <hi rend="italic">Malarija</hi>, 185.</note>
                    Legla komarjev so bila spomladi v stoječih vodah, ki so bile posledica deževja
                    ali poplavljanja reke Vardar, poleti pa v strugi reke in kotanjah z vodo za
                    namakanje polj.<note place="foot" xml:id="ftn119" n="117">Ibid.</note> Glede na
                    to, da takšnih legel komarjev niso mogli uničiti z asanacijo terena,<note
                        place="foot" xml:id="ftn120" n="118">Vir ne navaja razloga, a lahko laično
                        sklepamo, da teren ni dopuščal takšnih asanacij (op. a.).</note> je bilo
                    pariško zelenilo edini način za njihovo odstranitev. Uporaba pariškega zelenila
                    je prinesla pozitivne rezultate in zmanjšala število anofelov na stopnjo, ko
                    niso več igrali pomembne vloge pri razvoju epidemije malarije.<note place="foot"
                        xml:id="ftn121" n="119">Simić, <hi rend="italic">Malarija</hi>, 185.</note>
                    Število malaričnih bolnikov na območju Skopja se je z opisanim delom zmanjšalo
                    za 3/4 v primerjavi s situacijo iz prejšnjih let.<note place="foot"
                        xml:id="ftn122" n="120">Ibid. V virih nisem zasledila podatkov o številčnih
                        rezultatih ukrepov proti malariji v Makedoniji. Le avtorica Topuzovska
                        navaja, da je bilo leta 1939 73,4 odstotka registriranih primerov malarije.
                        – Topuzovska, »Malaria vo Makedonija.« Navedeni podatek preseneča glede na
                        opisane, uspešne antimalarične ukrepe, ki jih navajajo drugi viri.</note></p>
                <p>Kot že omenjeno, je protimalarično akcijo finančno podprla tudi Rockefellerjeva
                        fundacija,<note place="foot" xml:id="ftn123" n="121">Do leta 1933 je
                        vrednost finančne podpore Kraljevini Jugoslaviji znašala 15.500.000 din, kar
                        je bila nekakšna srednja vrednost v primerjavi s finančnimi podporami drugim
                        državam. – »Drobne novice,« <hi rend="italic">Zdravniški vestnik</hi>: <hi
                            rend="italic">Strokovno glasilo zdravništva v Dravski banovini</hi> 7,
                        št. 2 (1935): 95. Do leta 1937 se je ta podpora dvignila na 393.618.78. V
                        primerjavi z drugimi evropskimi državami je bila ta podpora med nižjimi. –
                        Dugac, <hi rend="italic">Protiv bolesti i neznanja</hi>, 156.</note> ki je v
                    državo pošiljala svoje odposlance za nadzor poteka del za zatrtje malarije. V
                    letu 1926 je bil to Leland W. Mitchell, ki je pohvalil dosežke javnega zdravstva
                    v državi, zlasti v Makedoniji, kjer je bil navdušen nad sodelovanjem lokalnega
                    prebivalstva pri začrtanih projektih.<note place="foot" xml:id="ftn124" n="122"
                        >Dugac, <hi rend="italic">Protiv bolesti i neznanja</hi>, 69.</note> Opazil
                    je tudi decentraliziran značaj makedonskega programa dela v odnosu do Beograda,
                    za kar naj bi bil zaslužen predvsem direktor Inštituta za tropske bolezni dr.
                    Milivoj Rankov, ki je bil »obkrožen s skupino zelo kompetentnih in resnih
                        ljudi«.<note place="foot" xml:id="ftn125" n="123">Ibid. Štamparjeva vizija
                        je bila postopno osamosvajanje lokalnih skupnosti od centra; poudarjal je
                        pomen skupnosti, ki sama zbira potrebna finančna sredstva in vzdržuje
                        doseženo pri zatiranju nalezljivih bolezni. – Sara Silverstein, »The
                        Periphery is the Centre: Some Macedonian Origins of Social Medicine and
                        Internationalism,« <hi rend="italic">Contemporary European History,</hi> 28,
                        št. 2 (2018): 220-33, <ref
                            target="https://doi.org/10.1017/S0960777318000498"
                            >https://doi.org/10.1017/S0960777318000498</ref>.</note> Fundacija je
                    finančno podprla tudi terensko preučevanje malarije v Makedoniji. Vodstvo
                    projekta je prevzel dr. Čedomir Simić. Projekt je obsegal predvsem preučevanje
                    komarjev – anofelov v planinah med Skopjem in bolgarsko mejo.<note place="foot"
                        xml:id="ftn126" n="124">Dugac, <hi rend="italic">Protiv bolesti i
                            neznanja</hi>, 124.</note> Omenjene raziskave niso potekale tekoče,
                    predvsem zaradi nezadostnega sodelovanja lokalnih oblasti in politične
                    nestabilnosti v državi konec 20. let, posledici česar sta bili previdnost
                    fundacije pri financiranju projekta in s tem njegova ustavitev.<note
                        place="foot" xml:id="ftn127" n="125">Ibid.</note> Treba pa je upoštevati, da
                    je bil interes fundacije pri spodbujanju proučevanja posameznih bolezni na
                    področju Kraljevine SHS/Jugoslavije omejen. Njen interes je bil usmerjen
                    predvsem na pomoč zdravstveni administraciji pri ustvarjanju vitalne statistike.
                    Takšna usmeritev je sodila v kontekst tedaj priljubljenih trendov v javnem
                    zdravstvu, torej ustvarjanja baz podatkov, ki bodo prispevale k boljšemu
                    razumevanju, nadzoru in zatiranju nalezljivih bolezni.<note place="foot"
                        xml:id="ftn128" n="126">Ibid., 126.</note></p>
                <p>Naslednje malarično kritično območje je bila Zetska banovina. V virih nisem
                    zasledila opisov asanacijskih del za zatiranje malarije, le zapis, da so ta
                    zmanjšala malaričnost na območju Barskega Polja in Rijeke Crnojevića.<note
                        place="foot" xml:id="ftn129" n="127">Simić, <hi rend="italic">Malarija</hi>,
                        174. V Novem Pazarju je delovala stalna bakteriološka postaja pod vodstvom
                        epidemiologa Niktopoliona Černozubova, ki je prišel iz Rusije leta 1921 in
                        tu služboval osem let. Njegova specializacija sta bili malarija in
                        škrlatinka. V spominu tamkajšnjih prebivalcev je poznan kot Doktor Rus.
                        Hodil je po vaseh Sanđaka ter zdravil otroke in odrasle zaradi nalezljivih
                        bolezni. Deloval je po Štamparjevem vodilu, da zdravnik pride do bolnika.
                        Njegov prispevek k zdravljenju nalezljivih bolezni, torej tudi malarije, na
                        tem območju opišejo naslednje besede njegovega nekdanjega pacienta: <hi
                            rend="italic">»Nije šala bio doktor Černozubov: više je on hodio po
                            selima da liječi oboljelu decu, no što su svi očevi i majke zajedno
                            hodili da dovedu decu na liječenje.« </hi>(prevod: Z doktorjem
                        Černozubovom ni bilo šale; več je on hodil po vaseh in zdravil obolele
                        otroke, kot so vsi starši skupaj pripeljali k njemu na zdravljenje bolnih
                        otrok; op. a.). – Sinan Gudžević, »Doktor Černozubov,« <hi rend="italic"
                            >Kolumna </hi>(2020), »<hi rend="italic">Doktor Černozubov – Portal
                            Novosti,« </hi><ref
                            target="https://www.portalnovosti.com/doktor-cernozubov"
                            >https://www.portalnovosti.com/doktor-cernozubov</ref>, pridobljeno 22.
                        2. 2021.</note> K zmanjševanju prisotnosti malarije pa je seveda prispevalo
                    tudi zdravljenje obolelih.<note place="foot" xml:id="ftn130" n="128">Simić, <hi
                            rend="italic">Malarija</hi>, 175.</note></p>
                <p>Tretje območje jugoslovanske države, kjer je malarija povzročala socialno,
                    zdravstveno in gospodarsko škodo, je bila Dalmacija. V skladu z državnim načrtom
                    njenega zatiranja je bil v Trogirju leta 1922 po naredbi zdravstvenega
                    ministrstva in ob pomoči Rockefellerjeve fundacije ustanovljen Inštitut za
                    preučevanje in zatiranje malarije. Področji njegovega delovanja sta bili
                    Dalmacija in Hercegovina.<note place="foot" xml:id="ftn131" n="129">Čipčić,
                        »Zdravstvene prilike u Trogiru,« 273, 275. Z odlokom zdravstvenega
                        ministrstva se je leta 1928 inštitut preimenoval v Higienski zavod. Leta
                        1933 se je preselil v Split. – Ibid., 278, 282.</note> Delo inštituta je
                    bilo usmerjeno v preučevanje epidemiologije vseh vrst malarije, raziskovanje
                    komarjev, prenašalcev malarije, praktična dela za zatiranje malarije,
                    izobraževanje nižjega sanitetnega osebja za potrebe dela pri zatiranju te
                    bolezni, vodenje statističnih podatkov, poučevanje prebivalstva in nadzor nad
                    protimalaričnimi akcijami.<note place="foot" xml:id="ftn132" n="130">Ibid.,
                        276.</note> Prvi ravnatelj inštituta je bil dr. Andrija Sfarčić (1884–1955),
                    ki si je prizadeval za mednarodno prepoznavnost ustanove in tako med drugim na
                    inštitutu gostil uglednega profesorja z Inštituta za preučevanje tropskih
                    bolezni iz Hamburga dr. Petra Mühlensa.<note place="foot" xml:id="ftn133"
                        n="131">Ibid. Skupaj sta napisala tudi priročnik za zatiranje malarije z
                        naslovom <hi rend="italic">Malarija i njeno suzbijanje – kratko uputstvo za
                            pomoćno osoblje antimalaričnih stanica</hi>. Zagreb, 1923. Inštitut v
                        Trogirju je užival podporo tudi drugih uglednih malariologov, tako sta ga
                        obiskala Giovanni Battista in Alberto Missirolli. Grassi je dokazal prenos
                        malarije od komarja na človeka, Missirolli pa je bil tesen sodelavec
                        Higienske sekcije Društva narodov. – Čipčić, »Zdravstvene prilike u
                        Trogiru,« 277.</note>
                </p>
                <p>Inštitut je svojo prvo antimalarično akcijo začel v letu 1923, tako da je
                    malarična območja v Dalmaciji razdelil v okrožja. Vsako okrožje je imelo svojo
                    malarično postajo, ki sta jo vodila endemijski in občinski zdravnik.<note
                        place="foot" xml:id="ftn134" n="132">Ibid., 277. Vir sicer ne razloži pojma
                        »endemijski zdravnik«, a lahko sklepamo, da gre za zdravnika, ki je imel
                        specializacijo s področja endemičnih nalezljivih bolezni, kakršna je bila
                        malarija.</note> Zatiranje malarije je po eni strani zajemalo
                    zdravljenje obolelih,<note place="foot" xml:id="ftn135" n="133">Na otoku Čiovo
                        pri Trogirju je bil leta 1926 oblikovan sanatorij za malarične otroke (6–14
                        let) z vseh delov Primorske banovine. V obdobju 1926–1933 se je v sanatoriju
                        zdravilo 1.615 otrok. – Ibid., 281.</note> po drugi strani pa uničevanje
                    ličink anofelov s petrolejem, pariškim zelenilom in naselitvijo ribic Gambusia
                    affinis, ki so se z njimi hranile, ter z asanacijskimi deli (denimo drenažo
                    stoječih vod z izgradnjo betonskih kanalov).<note place="foot" xml:id="ftn136"
                        n="134">Simić, <hi rend="italic">Malarija</hi>, 169.</note> Pomembno vlogo
                    pa sta imela tudi poučevanje ljudi o tej bolezni in preventiva. Inštitut je pri
                    poučevanju prebivalstva v veliki meri uporabljal filme o malariji, ki jih je
                    kupoval pri Higienskem zavodu iz Zagreba.<note place="foot" xml:id="ftn137"
                        n="135">Čipčić, »Zdravstvene prilike u Trogiru,« 280, 281.</note></p>
                <p>Rezultat sistematične borbe proti malariji je bil spodbuden. Že po nekaj letih je
                    malarija v Dalmaciji spremenila značaj. Bila je v upadanju, na nekaterih
                    območjih pa je celo izginila. Že leta 1926 je na območjih, na katerih je še leta
                    1923 malarija tropika predstavljala 66 odstotkov, padla na 33 odstotkov.<note
                        place="foot" xml:id="ftn138" n="136">Simić, <hi rend="italic">Malarija</hi>,
                        169.</note> Odnos med malarijo tropiko in terciano je bil v korist slednje.
                    V letu 1926 je malarija terciana predstavljala 58,8 odstotka, tropika pa 33
                    odstotkov, ostalo je odpadlo na malarijo kvartano.<note place="foot"
                        xml:id="ftn139" n="137">Ibid.</note> Leta 1931 je tedanji ravnatelj
                    trogirskega inštituta oziroma takrat že Higienskega zavoda dr. Josip Škarić
                    poročal, da v Trogirju malarije ni več.<note place="foot" xml:id="ftn140"
                        n="138">Ibid., 281.</note>
                </p>
                <p>Kljub opisanim pozitivnim rezultatom pa je bilo treba upoštevati, da problem
                    malarije v Dalmaciji še ni bil rešen. Sredi 30. let je bilo še vedno približno
                    50.000–60.000 malaričnih bolnikov, predvsem v Severni Dalmaciji.<note
                        place="foot" xml:id="ftn141" n="139">Ibid. Za primerjavo: Na začetku 20.
                        stoletja je bilo v Dalmaciji 180.000 malaričnih bolnikov. V: Talapko,
                        Škrlec, Alebić, Jukić in Včev, »Malaria: The Past and the
                    Present«.</note></p>
                <p>Podoben značaj kot v Dalmaciji je imela malarija na že omenjenem otoku Krku. Z
                    letom 1923 se je tudi tu začela sistematična akcija za njeno izkoreninjenje.
                    Tega leta je bila v Kraljevici ustanovljena bakteriološka postaja z glavnima
                    nalogama – preučevanjem in zatiranjem malarije na otoku Krku.<note place="foot"
                        xml:id="ftn142" n="140">Trausmiller, <hi rend="italic">Malarija na otoku
                            Krku</hi>, 29.</note> Prvo leto je bilo njeno delo usmerjeno v zbiranje
                    epidemioloških podatkov, propagando, ustvarjanje ugodnih delovnih razmer in v
                    iskanje čim bolj učinkovite metode dela.<note place="foot" xml:id="ftn143"
                        n="141">Ibid.</note> Epidemiološki podatki so v glavnem potrdili raziskave
                    dr. Stanjeka.<note place="foot" xml:id="ftn144" n="142">Ibid.</note></p>
                <p>V letu 1923 so pri delu proti malariji sodelovali trije zdravniki, štiri osebe
                    kot pomožno medicinsko osebje, 17 učiteljev in duhovnikov ter dva kmeta.<note
                        place="foot" xml:id="ftn145" n="143">Ibid., 35.</note> Zanimivo je, da so v
                    boj proti malariji vključili tudi učitelje in duhovnike, torej dve skupini, ki
                    sta bili v stalnem stiku s prebivalstvom in jima je to tudi najbolj zaupalo.
                    Zanje je bil v bakteriološki postaji v Kraljevici organiziran tečaj o malariji
                    in njenem zatiranju. Cilj je bil, da pridobljeno znanje uporabijo pri praktičnem
                    delu z ljudmi; se pravi izvajajo terapevtsko in profilaktično (preventivno)
                    uporabo kinina, poučujejo otroke in odrasle o malariji in s tem podpirajo delo
                    zdravnikov na terenu.</p>
                <p>Zdravstveno osebje je po drugi strani v malaričnih delih otoka izvajalo
                    zdravljenje s kininom, jemalo krvne vzorce, poučevalo prebivalstvo in skupaj z
                    lokalnim prebivalstvom občasno izvedlo asanacijo v smislu čiščenja že omenjenih
                    bazenov in uporabe petroleja, da bi prebivalstvu približalo tudi to obliko
                    zatiranja malarije.<note place="foot" xml:id="ftn146" n="144">Ibid.</note></p>
                <p>Načrt je predvideval zdravljenje s kininom ter izvajanje male asanacije
                    uničevanja komarjev s petrolejem in čiščenja umetnih bazenov z vodo (pravzaprav
                    je šlo za primitivno izkopane jame, v katerih se je nabirala voda, ki je bila
                    izpostavljena vplivom okolja). Iz praktičnih razlogov so prvotni načrt
                    spremenili in dali poudarek uporabi kinina v kurativnem in preventivnem
                        smislu.<note place="foot" xml:id="ftn147" n="145">Ibid., 34.</note>
                    Prebivalci otoka so bili s kininom in njegovo uporabo seznanjeni že pred prvo
                    svetovno vojno. Program zdravljenja malaričnih bolnikov s kininom se je namreč
                    izvajal od leta 1902.<note place="foot" xml:id="ftn148" n="146">Talapko, Škrlec,
                        Alebić, Jukić in Včev, »Malaria: The Past and the Present«.</note>
                    Prebivalci otoka so zaupali zdravilu, zato je bilo preventivno in kurativno
                    zdravljenje z njim najbolje sprejeto.<note place="foot" xml:id="ftn149" n="147"
                        >Trausmiller, <hi rend="italic">Malarija na otoku Krku</hi>, 34.</note>
                    Uničevanje komarjev oziroma ličink anofelov s petrolejem je bil nov pristop v
                    boju proti malariji, ki ga prebivalstvo ni poznalo, zato je imelo pomisleke.
                    Potrebna je bila učinkovita propaganda v smislu seznanjanja prebivalcev, da jim
                    petrolej ne bo pokvaril vode in da ta način zatiranja malarije ne bo škodil
                    njihovemu ekonomskemu interesu.<note place="foot" xml:id="ftn150" n="148">Ibid.,
                        35.</note> Obsežno in uspešno zdravljenje s kininom je v veliki meri
                    prispevalo k postopnemu sprejemu tudi drugih oblik zatiranja malarije, poleg
                    uporabe petroleja tudi ureditve stoječih zbiralnikov vode tako, da niso bili
                    legla anofelov. Prvi tak poskus, ki je bil tudi finančno sprejemljiv in hkrati
                    preprost, je bila ureditev takšnega zbiralnika v Njivicah. Zbiralnik vode so
                    poglobili, zacementirali njegove stene in dogradili sedimentacijski jarek.<note
                        place="foot" xml:id="ftn151" n="149">Ibid., 38.</note> Tako kot v Dalmaciji
                    so tudi na Krku izvajali biološko uničevanje ličink anofelov z ribicami
                    gambuzijami.</p>
                <p>Vsa opisana dela so prinesla uspeh. V treh letih so malarijo na otoku Krku
                    obvladali. Jeseni 1927 ni bilo novih primerov malarije.<note place="foot"
                        xml:id="ftn152" n="150">»Socijalna medicina: Zdravstvena politika naše
                        države,« 167.</note> Takšno stanje pa je bilo mogoče le ob vzdrževanju
                    intenzitete asanacijskih del: »Asanacija je kao asepsa, koja traži neprestan
                    nadzor i neprekidnu brigu oko svih detalja. Svako popuštanje znači porast
                        malarije.«<note place="foot" xml:id="ftn153" n="151">Trausmiller, <hi
                            rend="italic">Malarija na otoku Krku</hi>, 54. Prevod: »Asanacija je kot
                        asepsa, ki potrebuje neprestani nadzor in skrb. Vsako popuščanje pomeni
                        porast malarije.«</note></p>
                <p>Javnozdravstvena mreža pod vodstvom Andrije Štamparja ni popuščala v boju proti
                    malariji, se je pa soočala z ovirami. Državna politika se je zavedala pomena in
                    nujnosti akcij proti malariji in tudi proti drugim nalezljivim boleznim. V
                    literaturi je prisotno poudarjanje, da je bil velik del sredstev iz reparacij
                    namenjen temu.<note place="foot" xml:id="ftn154" n="152">Černy, »Malarija i
                        borba protiv nje,« 17.</note> Je pa izgrajevanje javnozdravstvenega sistema
                    na eni strani naletelo na odpor zagovornikov kurativnega zdravstva; sam Štampar
                    je postal tarča kritik tedanjih avtoritet iz vrst medicine in zasebnih
                    zdravnikov, saj so socialno medicino videli kot grožnjo svojemu delu in
                    zaslužku, na drugi strani pa je bilo izgrajevanje javnega zdravstva po načelih
                    socialne medicine – in v okviru tega antimalarična akcija – v veliki meri
                    odvisno tudi od finančne podpore Rockefellerjeve fundacije.<note place="foot"
                        xml:id="ftn155" n="153">Dugac, <hi rend="italic">Protiv bolesti i
                            neznanja</hi>, 28, 156.</note> V primerjavi z drugimi evropskimi
                    državami finančna podpora Kraljevini SHS/Jugoslaviji ni bila med najnižjimi, ni
                    pa bila niti med najvišjimi. Jugoslovanska država je glede na dosežene uspehe in
                    pozitivna poročila predstavnikov fundacije pričakovala več. Kot že rečeno, je
                    bila fundacija pri financiranju previdna zaradi politične nestabilnosti v
                    državi, je pa podpirala Štamparjeve smernice dela in priznavala dosežke.</p>
                <p>V drugih delih jugoslovanske države, kjer je bila sicer malarija tudi prisotna, a
                    ne v tolikšnem obsegu kot na opisanih območjih, je obstajal sistem
                    socialnozdravstvenih ustanov, ki so vzdrževale nadzor nad boleznijo. V virih
                    nisem zasledila vpogleda v praktično delo v zvezi z malarijo na omenjenih
                    območjih, a lahko na podlagi uporabljenih virov sklepamo, da so bili prisotni
                    zdravljenje, preventiva in asanacijska dela glede na razsežnost bolezni. Nekaj
                    osnovnih podatkov nudi prispevek Petra Paunovića Dom narodnog zdravlja u
                    Zaječaru – Centar preventivne medicine Timočke oblasti.<note place="foot"
                        xml:id="ftn156" n="154">Petar Paunović (Rajac), »Dom narodnog zdravlja u
                        Zaječaru – Centar preventivne medicine Timočke oblasti,« <hi rend="italic"
                            >Timočki medicinski glasnik</hi> 37, br. 4 (2012): 244-59, <ref
                            target="http://www.tmg.org.rs/v370410.pdf"
                            >http://www.tmg.org.rs/v370410.pdf</ref>, pridobljeno 26. 5.
                        2020.</note> Začetek izgrajevanja novega zdravstvenega sistema po načelih
                    Andrije Štamparja in Milana Jovanovića Batuta je bila ustanovitev stalne
                    bakteriološke postaje v Zaječarju v Timoški krajini (nato Moravski banovini)
                    leta 1922, ki jo je vodil že omenjeni dr. Kosta Todorović.<note place="foot"
                        xml:id="ftn157" n="155">Ibid.</note> Postaja je leta 1930 prerastla v Dom
                    narodnega zdravja, ki je bil predhodnik kasnejšega Higienskega zavoda v
                    Zaječarju. Osnovni nalogi stalne bakteriološke postaje sta bili preprečevanje
                    nalezljivih bolezni in dvig zdravstvene kulture naroda. S svojim delom je
                    prerastla v osrednjo zdravstveno ustanovo oblasti, ki je v svoji delovni ekipi
                    združevala dva zdravnika, dezinfektorja, laboranta in pomočnika. Bila je v tesni
                    povezavi s Higienskim zavodom v Nišu, ki je deloval na območju krajinskega
                    sreza. Vir omenja antimalarično akcijo v krajinskem srezu v letu 1924. V
                    enajstih občinah sreza od skupno devetnajstih sta oboleli 102 osebi, pri čemer
                    ni navedeno število prebivalstva v obolelih občinah, le skupno število
                    prebivalstva sreza (20.780). Akcija je bila uspešna, saj so se vsi oboleli tudi
                        pozdravili.<note place="foot" xml:id="ftn158" n="156">Ibid.</note></p>
                <p>Razmere v drugih srezih oblasti so bile manj ugodne. V ključkem srezu, na primer,
                    je bil prvih deset let po vojni samo en zdravnik, dr. Ljutica Dimitrijević.<note
                        place="foot" xml:id="ftn159" n="157">Ibid.</note> Kljub trudu ni dosegal
                    večjih uspehov pri zatiranju nalezljivih bolezni. Malarijo so sicer v glavnem
                    obvladali v letu 1924, potem ko so izsušili »kladovsko barje«, ki je bilo leglo
                        komarjev.<note place="foot" xml:id="ftn160" n="158">Ibid.</note>
                </p>
            </div>
            <div>
                <head>Zaključek</head>
                <p>Jugoslovanski državi v obdobju med vojnama ni uspelo zatreti malarije, ji je pa
                    uspelo zmanjšati njeno intenziteto s kurativnim in profilaktičnim zdravljenjem s
                    kininom, z asanacijami, uničevanjem prenašalcev malarije, poučevanjem
                    prebivalstva in drugimi preventivnimi ukrepi – torej z nadzorom bolezni. V
                    obravnavanem obdobju so bile raziskave usmerjene predvsem v biologijo komarjev
                    anofelov in ustvarjanje vitalne statistike, torej ustvarjanje baz podatkov, ki
                    bi predstavljale temelj za zatiranje bolezni. Antimalarične akcije so sodile v
                    kontekst izgrajevanja javnozdravstvene mreže po načelih socialne medicine. Ta
                    proces je potekal relativno kratek čas (leta 1939 se je začela druga svetovna
                    vojna), a je ustvaril rezultate, ki so bili temelj zdravstvenega sistema po
                    drugi svetovni vojni v razmerah nove jugoslovanske države.</p>
                <p>Povojna Jugoslavija se je ponovno soočala ne samo s problemom malarije, ampak
                    tudi drugih nalezljivih bolezni. Glede malarije se je pridružila akciji Svetovne
                    zdravstvene organizacije (SZO) za njeno dokončno izkoreninjenje. S tem se je
                    priključila skupnim naporom sosednjih držav – Albanije, Grčije, Romunije in
                    Bolgarije – za načrtno uničevanje prenašalcev malarije in preprečevanje novih
                        obolenj.<note place="foot" xml:id="ftn161" n="159">Jeršič, »Poldruga
                        milijarda dinarjev za izkorenitev malarije v Jugoslaviji,« 1.</note>
                    Sistematična akcija za zatiranje malarije se je začela v letu 1947 z uporabo
                    novega kemičnega sredstva, insekticida DDT.<note place="foot" xml:id="ftn162"
                        n="160">Dikloro-difenil-trikloroetan. Švicarski kemik Paul Mueller je leta
                        1935 razvil postopek za sintezo DDT. Na začetku druge svetovne vojne so ga
                        testirali in ugotovili njegovo visoko učinkovitost pri uničevanju različnih
                        škodljivcev. Med vojno so se ameriški in britanski vojaki namazali z DDT po
                        telesu in se tako zaščitili tudi pred komarji. V 60. letih so ugotovili
                        njegov škodljiv vpliv na človekovo zdravje, zato so ga leta 1972
                        prepovedali. – Taja Železnik Ramuta, <hi rend="italic">»Insekticid DDT in
                            lekcija o poseganju človeka v okolje,« </hi><ref
                            target="https://kvarkadabra.net/2019/06/ddt/"
                            >https://kvarkadabra.net/2019/06/ddt/</ref>, pridobljeno 4. 4.
                        2021.</note> Z njim so dvakrat letno, v obdobju razmnoževanja komarjev,
                    zapraševali stavbe s pomočjo letal in delovnih skupin. Uspeh je bil hitro viden,
                    saj je bilo leta 1951 v Jugoslaviji le še 865 primerov malarije.<note
                        place="foot" xml:id="ftn163" n="161">Jeršič, »Poldruga milijarda dinarjev za
                        izkorenitev malarije,« 1.</note> Zaradi naglega upadanja malaričnih obolenj
                    pa se je zapraševanje z DDT prehitro opuščalo. Zdravstvena služba je leta 1956 v
                    Makedoniji, Črni gori, na Kosovu in v Srbiji zabeležila že 3.240 obolenj.<note
                        place="foot" xml:id="ftn164" n="162">Ibid.</note> Poleg vsakoletnega
                    zapraševanja je bilo nujno terensko delo zdravstvenega osebja, torej
                    organizirano delo od vasi do vasi, jemanje vzorcev in pregled krvi ter
                    zdravljenje obolelih. Jugoslavija se je v sporazumu, ki ga je leta 1956 sklenila
                    s SZO, obvezala, da bo v letih 1959–1962 izvedla program za popolno uničenje
                    malarije in prispevala 1 milijardo 463 milijonov dinarjev.<note place="foot"
                        xml:id="ftn165" n="163">Ibid. 7. april 1960, svetovni dan zdravja je bil
                        posvečen boju proti malariji.</note> Ta velika denarna sredstva in
                    organizacijski napori so bili dobra naložba tudi v gospodarskem smislu, saj je
                    vsakoletna izguba narodnega dohodka zaradi malaričnih obolenj pomenila
                    precejšnjo škodo.</p>
                <p>Prizadevanja so obrodila sadove. Leta 1973 je SZO razglasila, da je v Jugoslaviji
                    malarija izkoreninjena. Ob uspešnem zaključku boja proti malariji je
                    jugoslovanska pošta natisnila jubilejno znamko v 200.000 izvodih.<note
                        place="foot" xml:id="ftn166" n="164">Topuzovska, »Malaria vo
                        Makedonija.«</note></p>
            </div>
        </body>
        <back>
            <div type="bibliography">
                <head>Viri in literatura</head>
                <list>
                    <head>Arhivski viri</head>
                    <item>SI_ZAL_KRA – Zgodovinski arhiv Ljubljana, enota Kranj:<list
                            type="unordered">
                            <item>TRŽ1, Občina Tržič 1850–1945.</item>
                        </list></item>
                </list>
                <listBibl>
                    <head>Literatura</head>
                    <bibl>Balen, Ivica in Marica Jandrič Balen. »Izvanbolničko zdravstvo i
                        zdravstvene prilike u Slavonskom Brodu od 1918 do 1957. godine.« <hi
                            rend="italic">Studia lexiographica</hi>, 10, št. 1 (2016): 11–23.</bibl>
                    <bibl>Cergol Paradiž, Ana. <hi rend="italic">Evgenika na Slovenskem</hi>.
                        Ljubljana: Sophia, 2015.</bibl>
                    <bibl>Černy. »Malarija i borba protiv nje u SHS.« <hi rend="italic">Glasnik za
                            staleška i zdravstvena pitanja: Prilog »Liječničkog Vjesnika«</hi> 49,
                        št. 1 (1927): 16, 17.</bibl>
                    <bibl>Dobaja, Dunja. <hi rend="italic">Za blagor mater in otrok: Zaščita mater
                            in otrok v letih 1919–1941</hi>. Ljubljana: Inštitut za novejšo
                        zgodovino, 2018.</bibl>
                    <bibl>Dugac, Željko. <hi rend="italic">Protiv bolesti i neznanja: Rockefellerova
                            fondacija u međuratnoj Jugoslaviji</hi>. Zagreb: Srednja Europa,
                        2005.</bibl>
                    <bibl><hi rend="italic">Glasnik za staleška i zdravstvena pitanja: Prilog
                            »Liječničkog Vjesnika«</hi> 52, št. 7 (1930): 260–66. »Socialna
                        medicina: Izveštaj o radu Doma narodnog zdravlja u Prištini za 1929.
                        god.«</bibl>
                    <bibl><hi rend="italic">Glasnik za staleška i zdravstvena pitanja: Prilog
                            »Liječničkog Vjesnika«</hi>« 47, št. 11 (1925): 294–301. »Socijalna
                        higijena: Statistike!.«</bibl>
                    <bibl><hi rend="italic">Glasnik za staleška i zdravstvena pitanja: Prilog
                            »Liječničkog Vjesnika« </hi>47, št. 7 (1925): 166–67. »Socijalna
                        medicina: Zdravstvena politika naše države.«</bibl>
                    <bibl>Grujić, M. »Vojno-sanitetski glasnik No. 2–3. IV.« <hi rend="italic"
                            >Zdravniški vestnik: Strokovno glasilo zdravništva v dravski
                            banovini</hi> 6, št. 1 (1934): 33, 34.</bibl>
                    <bibl>Hackett, Lewis Wendell. <hi rend="italic">Malaria in Europe: an Ecological
                            Study</hi>. London: Oxford University Press, 1937.</bibl>
                    <bibl>Karlin, Mirko. »Malarija v Ljubljani pred sto leti.« <hi rend="italic"
                            >Zdravniški vestnik: Strokovno glasilo zdravništva v dravski banovini
                        </hi>10, št. 4 (1938): 141–48.</bibl>
                    <bibl>Karlin, Mirko. »Malarija v Ljubljani pred sto leti.« <hi rend="italic"
                            >Zdravniški vestnik: Strokovno glasilo zdravništva v dravski banovini
                        </hi>10, št. 6-7 (1938): 225–32.</bibl>
                    <bibl>Matko, Ivan. »Tuberkuloza, največje zlo in pravir narodno-gospodarske
                        krize.« <hi rend="italic">Glasnik za staleška i zdravstvena pitanja: Prilog
                            »Liječničkog Vjesnika«</hi> 54, št. 2 (1932): 37–42.</bibl>
                    <bibl>Meršol, Valentin. »Glavni principi raziskovanja in zatiranja malarije s
                        posebnim ozirom na dravsko banovino.« <hi rend="italic">Zdravniški vestnik:
                            strokovno glasilo slovenskega zdravništva</hi> 5, št. 8-9 (1933):
                        276–83.</bibl>
                    <bibl>Meršol, Valentin. <hi rend="italic">Malarija</hi>. Ljubljana: Higijenski
                        zavod v Ljubljani, 1929.</bibl>
                    <bibl>Mühlens, Peter in Andrija Sfarčić. <hi rend="italic">Malarija i njeno
                            suzbijanje: Kratko uputstvo za pomočno osoblje antimalaričnih
                            stanica</hi>. Zagreb: Ministarstvo narodnog zdravlja, Institut za
                        ispitivanje i suzbijanje malarije u Trogiru, 1923.</bibl>
                    <bibl>Radošević, Milan. <hi rend="italic">Smrt na krilima siromaštva:
                            Tuberkuloza i malarija u Istarskoj provinciji 1918–1940</hi>. Zagreb:
                        Srednja Europa, 2015.</bibl>
                    <bibl>Schlesinger B., Miroslav. »Ekonomska medikamentozna terapija.« <hi
                            rend="italic">Glasnik za staleška i zdravstvena pitanja: Prilog
                            »Liječničkog Vjesnika«</hi> 53, št. 3 (1931): 1–119.</bibl>
                    <bibl>Simić, Čedomir. <hi rend="italic">Malarija</hi>. Zagreb: Škola Narodnog
                        zdravlja u Zagrebu, 1936.</bibl>
                    <bibl>Suić, Miljenko.<hi rend="italic"> Malarija</hi>. Beograd: Izdanje
                        vojno-sanitetskog glasnika Sanitetskog odeljenja Ministarstva vojske i
                        mornarice, 1938.</bibl>
                    <bibl>Topuzovska, Gabriela. »Malaria vo Makedonija vo periodot od prvata svetska
                        vojna do nejzinoto iskorenuvanje vo 1973 godina.«</bibl>
                    <bibl>Trauner, Leo. »Zdravstvo v Albaniji.« <hi rend="italic">Zdravniški
                            vestnik: Strokovno glasilo zdravništva v dravski banovini </hi>8, št. 5
                        (1936): 216–19.</bibl>
                    <bibl>Vladimir Ćepulić. »Medjunarodna higijenska izložba u Dresdenu.« <hi
                            rend="italic">Glasnik za staleška i zdravstvena pitanja: Prilog
                            »Liječničkog Vjesnika«</hi> 53, št. 6 (1931): 237–44.</bibl>
                    <bibl><hi rend="italic">Zdravniški vestnik</hi>: <hi rend="italic">Strokovno
                            glasilo zdravništva v dravski banovini</hi> 7, št. 2 (1935): 95. »Drobne
                        novice.«</bibl>
                    <bibl><hi rend="italic">Zdravniški vestnik: Strokovno glasilo zdravništva v
                            dravski banovini</hi> 5, št. 12 (1933): 461–64. »Iz medicinskih
                        časopisov.«</bibl>
                    <bibl>Zupanič Slavec, Zvonka. <hi rend="italic">Razvoj javnega zdravstva na
                            Slovenskem med prvo in drugo svetovno vojno in njegov utemeljitelj dr.
                            Ivo Pirc. </hi>Ljubljana: Inštitut za varovanje zdravja RS, 2005.</bibl>
                </listBibl>
                <listBibl>
                    <head>Spletni viri</head>
                    <bibl>Бранислав Поповић, Драган Микић, Јово Зељковић, Радован Чеканац, Мирослав
                        Видановић, <hi rend="italic">»Маларија у српској војсци на Солунском фронту
                            са посебним освртом на почетак епидемије средином 1916. године.«</hi>
                        Dostopno na: <ref target="http://www.rastko.rs/rastko/delo/12568"
                            >http://www.rastko.rs/rastko/delo/12568</ref>. Pridobljeno 6. 1.
                        2021.</bibl>
                    <bibl>Čipčić, Marijan. »Zdravstvene prilike u Trogiru između svjetskih ratova.«
                            <hi rend="italic">Kulturna baština: časopis za pitanja prošlosti
                            splitskoga područja</hi>, št. 45 (2019): 273–86. Dostopno na: <ref
                            target="https://hrcak.srce.hr/244467"
                        >https://hrcak.srce.hr/244467</ref>. Pridobljeno 5. 1. 2021</bibl>
                    <bibl>Gachelin, Gabriel in Annick Opinel. »Malaria epidemics in Europe after the
                        First World War: the early stages of an international approach to the
                        control of the disease.« <hi rend="italic">Historia, Clencias,
                        Saude-</hi>Manguinhos 18 (2011): 431-69. Dostopno na: <ref
                            target="https://doi.org/10.1590/S0104-59702011000200009"
                            >https://doi.org/10.1590/S0104-59702011000200009</ref>. Pridobljeno 20.
                        4. 2021.</bibl>
                    <bibl>Gudžević, Sinan. »Doktor Černozubov.« <hi rend="italic">Kolumna
                        </hi>(2020). Dostopno na: <ref
                            target="https://www.portalnovosti.com/doktor-cernozubov"
                            >https://www.portalnovosti.com/doktor-cernozubov</ref>. Pridobljeno 22.
                        2. 2021.</bibl>
                    <bibl>Jeršič, Miro. Poldruga milijarda dinarjev za izkorenitev malarije v
                        Jugoslaviji,« <hi rend="italic">Obzornik Zdravstvene nege</hi> 7, št. 1
                        (1960): 1, 2. <ref
                            target="https://obzornik.zbornica-zveza.si/index.php/ObzorZdravNeg/issue/view/41"
                            >https://obzornik.zbornica-zveza.si/index.php/ObzorZdravNeg/issue/view/41</ref>.
                        Pridobljeno 6. 1. 2021.</bibl>
                    <bibl>Paunović (Rajac), Petar. »Dom narodnog zdravlja u Zaječaru – Centar
                        preventivne medicine Timočke oblasti.« <hi rend="italic">Timočki medicinski
                            glasnik </hi>37, br. 4 (2012): 244—59. Dostopno na: <ref
                            target="http://www.tmg.org.rs/v370410.pdf"
                            >http://www.tmg.org.rs/v370410.pdf</ref>. Pridobljeno 26. 5.
                        2020.</bibl>
                    <bibl><hi rend="italic">Profesor doktor Kosta Todorović (1. deo): Pionir srpske
                            epidemiologije | Beograđani</hi>. Dostopno na: <ref
                            target="https://www.011info.com/beogradjani/profesor-doktor-kosta-todorovic-1-pionir-srpske-epidemiologije"
                            >https://www.011info.com/beogradjani/profesor-doktor-kosta-todorovic-1-pionir-srpske-epidemiologije</ref>.
                        Pridobljeno 1. 4. 2021.</bibl>
                    <bibl>Silverstein, Sara. »The Periphery is the Centre: Some Macedonian Origins
                        of Social Medicine and Internationalism.« <hi rend="italic">Contemporary
                            European History</hi> 28, št. 2 (2018): 220—33. Dostopno na: <ref
                            target="https://doi.org/10.1017/S0960777318000498"
                            >https://doi.org/10.1017/S0960777318000498</ref>. Pridobljeno 17. 12.
                        2018.</bibl>
                    <bibl>Stanković, Siniša. <hi rend="italic">Prilog poznavanju makedonskih
                            Anofelina</hi>. Skoplje: Ministarstvo narodnog zdravlja, Zavod za
                        tropske bolesti, 1925. Dostopno na: <ref
                            target="https://library.foi.hr/dbook/index.php?B=1&amp;item=X01874"
                            >https://library.foi.hr/dbook/index.php?B=1&amp;item=X01874</ref>.
                        Pridobljeno 16. 2. 2021.</bibl>
                    <bibl>Talapko, Jasminka, Ivana Škrlec, Tamara Alebić, Melita Jukić in Aleksandar
                        Včev. »Malaria: The Past and the Present.« <hi rend="italic"
                            >Microorganisms</hi> 7, No. 6 (2019): 179-96. Dostopno na: <ref
                            target="https://doi.org/10.3390/microorganisms7060179"
                            >https://doi.org/10.3390/microorganisms7060179</ref>. Pridobljeno 29. 3.
                        2021.</bibl>
                    <bibl>Trausmiller, Otmar. <hi rend="italic">Malarija na otoku Krku:
                            epidemiologija i pobijanje 1923–1926</hi>. Zagreb: Dom narodnog
                        zdravlja, 1927. Dostopno na: <ref
                            target="https://library.foi.hr/dbook/index.php?B=1&amp;item=X01131"
                            >https://library.foi.hr/dbook/index.php?B=1&amp;item=X01131</ref>.
                        Pridobljeno 16. 2. 2021.</bibl>
                    <bibl><hi rend="italic">Wikipedija, prosta enciklopedija.</hi> <hi rend="italic">»Bakrov acetoarsenid. – Pariško zelena«, </hi>Dostopno na: <ref
                            target="https://sl.wikipedia.org/wiki/Pari%C5%A1ko_zelena"
                            >https://sl.wikipedia.org/wiki/Pari%C5%A1ko_zelena</ref><hi
                            rend="italic">. </hi>Pridobljeno 21. 4. 2021.</bibl>
                    <bibl><hi rend="italic">Zgodovina Slovenije – Sistory, Stenografske beleške
                            Narodne skupštine Kraljevine Jugoslavije</hi>, 7. 3. 1937. Dostopno na:
                            <ref
                            target="https://www.sistory.si/cdn/publikacije/3001-4000/3621/18%20XXXV%20REDOVNI%20SASTANAK%20%E2%80%94%207%20MARTA%201937%20GODINE.pdf"
                            >https://www.sistory.si/cdn/publikacije/3001-4000/3621/18%20XXXV%20REDOVNI%20SASTANAK%20%E2%80%94%207%20MARTA%201937%20GODINE.pdf</ref>.
                        Pridobljeno 5. 3. 2021.</bibl>
                    <bibl>Železnik Ramuta, Taja. <hi rend="italic">»Insekticid DDT in lekcija o
                            poseganju človeka v okolje.« </hi>Dostopno na: <ref
                            target="https://kvarkadabra.net/2019/06/ddt/"
                            >https://kvarkadabra.net/2019/06/ddt/</ref>. Pridobljeno 4. 4.
                        2021.</bibl>
                </listBibl>
                <listBibl>
                    <head>Tiskani vir</head>
                    <bibl><hi rend="italic">Službeni list kraljevske banske uprave dravske
                            banovine</hi>, 18. 6. 1931.</bibl>
                </listBibl>
            </div>
            <div type="summary" xml:lang="en">
                <docAuthor>Dunja Dobaja</docAuthor>
                <head>THE KINGDOM OF YUGOSLAVIA IN THE STRUGGLE AGAINST MALARIA</head>
                <head>SUMMARY</head>
                <p>The contribution at hand focuses on the presence of malaria in Yugoslavia in the
                    period between the world wars wh en the common state also faced other diseases
                    in the aftermath of World War I. Although malaria had already been present in
                    parts of the future common state before World War I, it became an epidemic after
                    the war and spread to places where it had not occurred earlier. This was
                    contributed to by the returning soldiers who had contracted the disease in parts
                    affected by it, such as the area of the Macedonian front. One of the factors
                    that contribute to the spread of the disease is a large number of carriers,
                    meaning people who have contracted malaria and have malaria parasites in their
                    peripheral blood. If we add to this an increasing number of people susceptible
                    to malaria – i.e. those who are physically less resistant due to food shortage
                    and other diseases, which was a general situation after the war – we can
                    understand the causes for the spread of malaria. The Kingdom of SHS/Yugoslavia
                    joined the international efforts to eradicate this disease, which did not only
                    represent a health problem but also a social and economic one. In addition to
                    the League of Nations, European institutes that had studied malaria even before
                    the war joined the struggle against the disease as well. The Rockefeller
                    Foundation’s International Hygiene Committee played a vital role in malaria
                    control, especially financially, by launching a campaign against malaria in
                    Italy and providing financial support for action in the Yugoslav state.</p>
                <p>The organisation of the systematic struggle against malaria in the Kingdom of
                    SHS/Yugoslavia took place in the context of developing a public health service
                    under the leadership of Andrija Štampar, head of the Department of Racial,
                    Public, and Social Hygiene within the Ministry of National Health. The measures
                    against malaria were implemented in the context of constructing a completely new
                    health policy focusing on public health and prevention. The new policy was
                    strongly influenced by the socio-medical ideas popular at the time, which
                    manifested themselves under the influence of new ideas in the field of
                    philosophy and science at the turn of the 19 <hi rend="superscript">th</hi> to
                    the 20<hi rend="superscript">th</hi> century.</p>
                <p>The practical work involved in malaria control was set out in the Malaria
                    Eradication Act of 1931. The systematic efforts against the disease began in the
                    most malaria-prone part of the country: Macedonia. A bacteriological station was
                    established in Skopje. Its main task was to monitor and control infectious
                    diseases. Gradually, from 1924 onwards, the station developed into the Institute
                    of Tropical Diseases, while as of the middle of 1927, it transformed into the
                    Institute of Hygiene. In the other areas affected by malaria, a system of health
                    facilities was also established to help eradicate the disease and educate the
                    population on preventive measures. The Kingdom of Yugoslavia did not succeed in
                    eradicating the disease, only in controlling it. In Yugoslavia, malaria was
                    finally overcome as late as in the 1970s, mainly using the new chemical agent
                    DDT.</p>
            </div>
        </back>
    </text>
</TEI>
