<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Trikrat: sosledje v
                    zgodovinskem dogajanju na poti do slovenske državnosti v 20. stoletju<note place="foot" xml:id="ftn3" n="*"> Raziskava je nastala v
                            okviru raziskovalnega programa P6-0281 <hi rend="italic">Idejnopolitični in kulturni
                            pluralizem in monizem na Slovenskem v 20. stoletju</hi>, ki ga sofinancira Javna
                            agencija za raziskovalno dejavnost Slovenije iz državnega
                            proračuna.</note>
            </title>
            <author>
               <name>
                  <forename>Zdenko</forename>
                  <surname>Čepič</surname>
                  <roleName>Dr. zgodovinskih znanosti;
                            </roleName>
                  <email>zdenko.cepic@inz.si</email>
               </name>
            </author>
         </titleStmt>
         <editionStmt>
            <edition>
               <date>2021-04</date>
            </edition>
         </editionStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <address>
                  <addrLine>Privoz 11</addrLine>
                  <addrLine>SI-1000 Ljubljana</addrLine>
               </address>
            </publisher>
            <pubPlace>http://ojs.inz.si/pnz/article/view/3832</pubPlace>
            <date>2021</date>
            <availability status="free">
               <licence>http://creativecommons.org/licenses/by-nc-nd/4.0/</licence>
            </availability>
         </publicationStmt>
         <seriesStmt>
            <title xml:lang="sl">Prispevki za novejšo zgodovino</title>
            <title xml:lang="en">Contributions to Contemporary History</title>
            <biblScope unit="volume">61</biblScope>
            <biblScope unit="issue">1</biblScope>
            <idno type="ISSN">2463-7807</idno>
         </seriesStmt>
         <sourceDesc>
            <p>No source, born digital.</p>
         </sourceDesc>
      </fileDesc>
      <encodingDesc>
         <projectDesc xml:lang="en">
            <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
            <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
         </projectDesc>
         <projectDesc xml:lang="sl">
            <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
            <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
         </projectDesc>
      </encodingDesc>
      <profileDesc>
         <langUsage>
            <language ident="sl"/>
            <language ident="en"/>
         </langUsage>
         <textClass>
            <keywords xml:lang="en">
               <term>Slovenia</term>
               <term>state</term>
               <term>politics</term>
               <term>self-determination</term>
               <term>Yugoslavism</term>
               <term>Slovenism</term>
            </keywords>
            <keywords xml:lang="sl">
               <term>Slovenija</term>
               <term>država</term>
               <term>politika</term>
               <term>samoodločba</term>
               <term>jugoslovanstvo</term>
               <term>slovenstvo</term>
            </keywords>
         </textClass>
      </profileDesc>
      <revisionDesc>
         <listChange>
            <change>
               <date>2021-05-24</date>
               <name>Neja Blaj Hribar</name>
               <desc>Pretvorba iz DOCX v TEI, dodatno kodiranje</desc>
            </change>
         </listChange>
      </revisionDesc>
   </teiHeader>
   <text>
      <front>
         <docAuthor>Zdenko Čepič<note place="foot" xml:id="ftn2" n="**">
               <hi rend="bold">Dr. zgodovinskih znanosti;
                            zdenko.cepic@inz.si</hi>
            </note>
         </docAuthor>
         <docImprint>
            <idno type="cobissType">Cobiss tip: 1.01</idno>
            <idno type="DOI">doi: https://doi.org/10.51663/pnz.61.1.01</idno>
         </docImprint>
         <div type="abstract">
            <head>IZVLEČEK</head>
            <p>
               <hi rend="italic">Slovenska država je nastala v »kratkem 20.
                    stoletju«. Slovenci smo do države, ki jo imamo sedaj, prišli postopoma. V treh
                    korakih: 1918, 1941–45, 1990–91. Pri tem je šlo pri nastajanju slovenske
                    državnosti za povezanost, za sosledje. Brez dosežene prve slovenske državnosti
                    ne bi bilo druge, zlasti pa brez druge ne bi bilo tretje. Vsak korak oblikovanja
                    državnosti se je zgodil v svojem obdobju, v različnih pogojih, ki so vplivali na
                    potek nastajanja države in stopnjo njene samostojnosti. Do prvega je prišlo ob
                    koncu prve svetovne vojne, ko so bile zaradi mednarodnih političnih pogojev
                    pretrgane državnopravne vezi z avstro-ogrsko državo in smo Slovenci vstopili v
                    Državo Slovencev, Hrvatov in Srbov, ta pa se je nato s Kraljevino Srbijo
                    »zedinila« v Kraljevino Srbov, Hrvatov in Slovencev (od leta 1929 Kraljevino
                    Jugoslavijo), drugi se je zgodil v času druge svetovne vojne, ko je
                    jugoslovanska država doživela kolaps in jo je bilo treba obnoviti, in to v novih
                    pogojih, z novo organizacijo, za kar so se v vojnem obdobju zavzemali v t. i.
                    meščanskem političnem taboru, v tradicionalnih slovenskih političnih strankah in
                    tudi v t. i. revolucionarnem taboru oziroma v osvobodilnem gibanju, tretji pa
                    takrat, ko se je jugoslovanska država, ki je bila organizirana po merilih v
                    vojni zmagovitega osvobodilnega gibanja, izpela. Vsem trem korakom je bil skupen
                    namen, medtem ko sta bila način do državnosti in odnos do nje različna. Način
                    državnosti in odnos do nje sta bila odvisna od razmer pa tudi razmerij med
                    dejavniki oziroma ustvarjalci državnosti in od političnih ali družbenih
                    nosilcev. Oblikovanje slovenske državnosti v »kratkem 20. stoletju« je povezano
                    s samoodločbo. Bila je sredstvo ali osnova, na kateri je bila državnost na vsaki
                    posamezni stopnji zgrajena. V vsakem od korakov oblikovanja državnosti je bila
                    nekoliko drugače razumljena. Samoodločba je bila bistven pogoj in sredstvo, da
                    smo Slovenci do države sploh prišli. V vseh treh korakih njenega
                    ustvarjanja.</hi>
            </p>
            <p>
               <hi rend="italic">Ključne besede: Slovenija, država, politika, samoodločba, jugoslovanstvo, slovenstvo </hi>
            </p>
         </div>
         <div type="abstract" xml:lang="en">
            <head>ABSTRACT</head>
            <head>THREE TIMES: THE
                    SEQUENCE OF HISTORICAL EVENTS LEADING TO THE SLOVENIAN STATEHOOD IN THE
                    20TH CENTURY</head>
            <p>
               <hi rend="italic">The Slovenian state was formed in the
                    “short” 20</hi>th<hi rend="italic"> century". Slovenians have attained the state that they now live in gradually, in three steps (in 1918, 1941–45, and 1990–91). The formation of the Slovenian statehood involved cohesion, a sequence of events. Without the attainment of the initial Slovenian statehood, the second step would not have taken place, while the third stage would have been particularly impossible without the second one. Each of the steps towards the establishment of the Slovenian statehood occurred in its own period, subject to various conditions that influenced the process of the creation of the Slovenian state and the degree of its independence. The first step was taken at the end of World War I, after the state-legal ties with the Austro-Hungarian state had been severed due to the international political circumstances and Slovenians joined the State of Slovenes, Croats, and Serbs. This state then “merged” with the Kingdom of Serbia to form the Kingdom of Serbs, Croats, and Slovenes (as of 1929, the Kingdom of Yugoslavia). The second step took place during World War II, after the former Yugoslav state had collapsed and needed to be restored in new circumstances and with a different organisation – which was, during the war, the goal of the so-called bourgeois political camp, the traditional Slovenian political parties, as well as the so-called revolutionary camp or the liberation movement. The third step, however, occurred when the Yugoslav state, organised in accordance with the criteria of the liberation movement that had prevailed during the war, outlived its purpose. All three steps shared the same goal, while the manners of attaining statehood and the attitude towards it varied, depending on the situation and relations between the factors or proponents of statehood as well as on its political or social agents. The formation of the Slovenian statehood in the “short 20</hi>th<hi rend="italic"> century” was related to the right to self-determination. This right represented the means or the foundation for the construction of statehood during each phase and was understood somewhat differently during each of the stages of the Slovenian statehood’s formation. Self-determination was an essential condition that made it possible for Slovenians to attain their own state at all –during all three stages of its creation.</hi>
            </p>
            <p>
               <hi rend="italic">Keywords: Slovenia, state, politics,
                    self-determination, Yugoslavism, Slovenism</hi>
            </p>
         </div>
      </front>
      <body>
         <p>Slovenska država, ki jo imamo sedaj in kakršno imamo, je
                    nastajala postopoma. O tem je bilo napisano že mnogo zgodovinopisnega,<note place="foot" xml:id="ftn4" n="1"> V seznamu literature
                        na koncu tega sestavka so navedene le bistvene monografije, študije, ki
                        obravnavajo slovensko državo v različnih obdobjih in različnih zgodovinskih
                        okoliščinah v »kratkem 20. stoletju«, kajti navesti vse članke, izvirne
                        znanstvene, pregledne in druge zapise o tej tematiki je domala nemogoče, če
                        ne želimo pisati le bibliografije. To pa ni namen tega prispevka, ki govori
                        o vsebinskih zadevah slovenske države v treh različnih obdobjih in
                        okoliščinah njenega nastajanja. Pri tem ne gre za zgodovinsko revizijo,
                        ampak le za poudarjanje ali izpostavljanje nekaterih dejstev v tem
                        procesu.</note> vendar je mogoče še enkrat opozoriti na sosledje nastajanja slovenske države v »kratkem 20. stoletju«. Nastajala je, se v sicer okrnjeni pojavni obliki pojavljala že pred nastankom sedanje samostojne in neodvisne slovenske države, ki daje Slovencem oznako nacije, in ne le naroda, do tega stanja pred tem že dvakrat v različnih zgodovinskih obdobjih in v različnih zunanjih razmerah ter notranjih razmerjih. Slovenska država se je v »kratkem 20. stoletju« pojavila trikrat.</p>
         <p>Neizpodbitno dejstvo je, da je bilo 20. stoletje tisto, v
                    katerem je bila ustvarjena, dosežena slovenska državnost. Gre za državo, ki
                    izraža osnovne zahteve državnosti in v kateri je večinski narod suveren narod,
                    tako v smislu samostojnosti in politične neodvisnosti kot glede izražanja svoje
                    suverenosti. Slovenci smo v 20. stoletju ustvarili svojo državo, takšno, ki ima
                    zagotovljene pogoje, značilne za državo: stalno prebivalstvo, določeno ozemlje,
                    lastno, suvereno oblast, ki lahko navezuje stike z drugim državami. Pot do
                    slovenske države, ki je izpolnjevala vse te pogoje, je trajala celo »kratko 20.
                    stoletje« in je potekala v treh potezah. Vsaka je bila izraz svojega časa in
                    takratnih okoliščin in vsaka je dala naslednji potezi nasledstvo, ki ga sama
                    zaradi različnih okoliščin ni bila sposobna uresničiti, se je pa uresničilo na
                    naslednji stopnji ali ob naslednji priložnosti za vzpostavitev slovenske
                    državnosti.</p>
         <p>Slovenska država je na vseh treh razvojnih stopnjah v treh
                    različnih obdobjih temeljila na pravicah in dolžnostih, ki jih ima država, kot
                    jih določa t. i. Konvencija iz Montevidea. Ta je premise, potrebne za državo,
                    opredelila konec leta 1933 na mednarodni konferenci ameriških držav (ZDA in še
                    petnajstih držav Srednje in Južne Amerike). Čez leto dni je ta konvencija
                    postala veljavna, v začetku leta 1938 pa jo je sprejelo tudi Društvo
                    narodov.
                <note place="foot" xml:id="ftn5" n="2">
                    <hi rend="italic">League of Nations Treaty Series</hi> vol. CLXV, 1936, Nos. 3801-3824, 20-43.</note> Na postavkah Konvencije iz Montevidea, potrebnih za državo, je temeljil sklep Badinterjeve komisije s konca leta 1991, ko so Slovenija, Hrvaška in Makedonija zaprosile za priznanje članic Evropske unije, ker so glede na mnenje omenjene komisije<note place="foot" xml:id="ftn6" n="3"> Badinterjeva komisija
                        je bila arbitražna komisija, ki jo je vodil francoski ustavni pravnik Robert
                        Badinter, takrat predsednik francoskega ustavnega sodišča, v njej pa so bili
                        še člani, predsedniki ustavnih sodišč iz Nemčije, Italije, Španije in
                        Belgije. Ustanovili so jo na mirovni konferenci o Jugoslaviji jeseni 1991
                        (po osamosvojitvi Republike Slovenije, vendar še v času moratorija na
                        osamosvojitev, ko je pomembnejše države še niso mednarodno priznale) in je
                        delovala v okviru te konference, ki je skušala doseči mirno, sporazumno
                        razdružitev jugoslovanske države. Badinterjeva komisija je razrešila
                        bistvene probleme konca jugoslovanske države. Tako je odločila glede njenega
                        nasledstva (sukcesije) (mnenje 1, 9), kdaj se je katera od jugoslovanskih
                        republik osamosvojila in ni bila več (se ni več štela za) del Jugoslavije
                        (mnenje 11) in da je ta država razpadla in ne obstoji več kot država (mnenje
                        8). S tem je ta arbitražna komisija pripomogla k mirnemu reševanju
                        razpadanja jugoslovanske države, ki pa je bilo kljub vsemu krvavo, saj je
                        potekala etnična vojna med narodi. </note> in njenega sklepa o pravicah in dolžnostih držav, temelječih na Konvenciji iz Montevidea, izpolnile pogoje za državo. Slovenska država, samostojna in neodvisna Republika Slovenija, glede pogojev, potrebnih za državo, temelji na Konvenciji iz Montevidea. Obstoj in prenehanje države sta posledica dejstev in sta v ključni domeni mednarodnega prava. To je veljalo tudi za prvega v nizu izrazov slovenske državnosti v »kratkem 20. stoletju«, tj. glede mednarodnopravnega položaja Države Slovencev, Hrvatov in Srbov, posledično pa tudi glede položaja Narodne vlade v Ljubljani.
                <note place="foot" xml:id="ftn7" n="4"> Mirjam Škrk,
                        »Profesorji Ivan Žolger, Ivan Tomšič in Stanko Peterlin ter njihovi
                        prispevki k nastanku slovenske države,« <hi rend="italic">Prispevki za
                            novejšo zgodovino</hi> 59, št. 2 (2019): 98.</note>
         </p>
         <p>Pot do države, v kateri živimo danes, do samostojne in
                    neodvisne Slovenije, je bila dolga celo »kratko 20. stoletje«. Dejansko sta oba
                    mejnika tega Hobsbawmovega »kratkega« 20. stoletja tudi mejnika oblikovanja
                    slovenske državnosti.
                <note place="foot" xml:id="ftn8" n="5"> Britanski zgodovinar
                        Eric Hobsbawm (1917–2012) je v svojem delu <hi rend="italic">Čas skrajnosti:
                            svetovna zgodovina 1914–1991</hi> [The Age of Extremes: The Short
                        Twentieth Century, 1914–1991] 20. stoletje »skrajšal«, saj ga je zamejil z
                        začetkom prve svetovne vojne in koncem Sovjetske zveze, kar je v bistvu tudi
                        čas trajanja jugoslovanske države, ki je sicer nastala neposredno po koncu
                        prve svetovne vojne, a je dejansko nastajala že med to vojno. Jugoslovanska
                        država je bila država, v kateri smo Slovenci živeli v »kratkem 20.
                        stoletju«.</note> Slovenska državnost je bila vzpostavljena na začetku tega obdobja, na koncu pa tudi vmes, ko je bila vzpostavljena še enkrat, med drugo svetovno vojno, ko je jugoslovanska država zaradi napada, okupacije in ozemeljskega razkosanja doživela »sesedenje« in nato svojo obnovo na drugačnih organizacijskih osnovah. Slovenska državnost je bila v »kratkem 20. stoletju« oblikovana trikrat. Pri nastajanju slovenske državnosti v »kratkem 20. stoletju« gre za trilogijo, za vsebinsko povezavo treh oblik slovenske državnosti v času nastajanja, trajanja in konca jugoslovanske države. </p>
         <p>Tri je sicer pravljično število. Marsikaj se veže na tri. Tudi ljudsko reklo, da gre v tretje rado. V primeru slovenske državnosti to drži. V tretjem poskusu, da se doseže državnost, v kateri je država samostojna in neodvisna, je uspelo ustvariti takšno državnost. Je pa treba imeti glede oblikovanja slovenske državnosti pred očmi tudi modrost, da niti Rim ni bil ustvarjen v enem dnevu. Povedano preprosteje: za vse je potreben čas. Tudi za oblikovanje nacionalne države. Potrebni so pogoji, okoliščine, ki to omogočajo in omogočijo. Odločilna sta čas in prostor, torej dve bistveni postavki, ki oblikujeta zgodovino in ju je treba v zgodovinopisju nujno upoštevati. Tudi pri nastajanju slovenske državnosti, saj so bili v vsakem obdobju, ko je nastajala, odločilni družbene, natančneje politične razmere pa tudi razmerja, ki so na takratno državnost vplivala. Poleg tega je treba vedeti in upoštevati tudi to, da nič ne nastane iz nič, da mora obstajati nekaj, kar je, nekaj tudi pred tem. Skratka, da državnost, samostojna in neodvisna država, ki smo jo Slovenci dosegli z osamosvojitvijo od jugoslovanske države, ni nastala iz nič oziroma je nastajala dolgo časa, postopoma. Pri nastajanju in oblikovanju države je treba upoštevati povezanost prejšnjega dogajanja in neprekinjenost nekega procesa, tj. kontinuiteto in sosledje, tako časovno kot vsebinsko. Vse ima namreč svojo predzgodovino, tudi država, ki jo imamo danes. Ta leta 1991 ni nastala iz nič, kar sicer menijo njeni posamezni »ustvarjalci« (pravi ali takšni, ki si to sami domišljajo). Pred slovensko samostojno in neodvisno državo, vzpostavljeno z osamosvojitvijo 25. junija 1991, je namreč nekaj bilo. Bila je slovenska država, ki je obstajala v okviru federativno organizirane jugoslovanske države. Res ni bila povsem samostojna in ni bila predmet mednarodnega prava, je pa bila glede na ustavo jugoslovanske države država, s tremi postavkami, potrebnimi za državo po Konvenciji iz Montevidea; le stikov z drugimi državami – razen v okviru jugoslovanske države – ni mogla navezovati, ker je to pripadalo zvezni jugoslovanski oblasti. Ta slovenska državnost, ki je temeljila na priznavanju pravice do samoodločbe naroda, je namreč bila osnova, pravna in politična, ki je omogočila oblikovanje samostojne slovenske države, Republike Slovenije. Pred njo je namreč že obstajala slovenska država, ki ni bila povsem samostojna in neodvisna, kljub temu pa je imela vse prvine državnosti. V okviru jugoslovanske federativne države Slovenija ni bila samostojna in neodvisna država, je pa vseeno imela vse pogoje, potrebne za državnost. Ozemlje, ki je bilo na treh straneh jasno zamejeno z mejo jugoslovanske države do sosednjih držav, Italije, Avstrije, Madžarske, na eni pa do federalne enote jugoslovanske države, Hrvaške; prebivalstvo in tudi suvereno oblast, ki pa je del suverenosti prenesla na skupno oblast jugoslovanske države. Za popolno samostojnost in neodvisnost slovenske države je bilo treba doseči popolno suverenost oblasti. 
            </p>
         <p>Slovenci smo do države, ki jo imamo sedaj, prišli
                    postopoma. V treh korakih. Vsak od teh je bil storjen v svojem obdobju, v
                    različnih pogojih, ki so vplivali na potek nastajanja države in stopnjo njene
                    samostojnosti. Prvi je bil ob koncu prve svetovne vojne – pred nekaj več kot sto
                    leti –, ko so bile zaradi mednarodnih političnih pogojev pretrgane državnopravne
                    vezi z avstro-ogrsko državo in smo Slovenci vstopili v Državo Slovencev, Hrvatov
                    in Srbov. Tako se je pač imenovala državna tvorba, ki je nastala konec oktobra
                    1918, ko je bilo jasno, da dotedanja država, v kateri so živeli Slovenci,
                    izgublja vojno in svojo državniško moč in so zato takrat nastale nacionalne
                    države. Država SHS ni bila edina, bila pa je izraz razpadanja oblasti
                    avstro-ogrske države. Tudi če ne bi želeli svoje države, so jo morali ustvariti!
                    Država SHS je bila prva jugoslovanska država, v katero smo Slovenci vstopili na
                    osnovi samoodločbe. Samoodločbe, ki jo je oblikoval predsednik ZDA Wilson. Šlo
                    je za prvo odločitev Slovencev za Jugoslavijo. Šlo je za oblikovanje
                    jugoslovanske države južnoslovanskih narodov, ki so do tedaj živeli v okviru
                    habsburške avstro-ogrske države.
                <note place="foot" xml:id="ftn9" n="6"> O tem, kako je pri
                        Slovencih (v njihovi politiki) potekal proces odločanja in odločitev za
                        jugoslovansko državo v času prve svetovne vojne, gre za proces »zapuščanja«
                        avstro-ogrskega državnega okvira in oblikovanje jugoslovanske države
                        »habsburških Jugoslovanov«, gl. Janko Pleterski, <hi rend="italic">Prva
                            odločitev Slovencev za Jugoslavijo: politika na domačih tleh med vojno
                            1941–1918</hi> (Ljubljana: Slovenska matica, 1971).
                </note> Oblikovanje »velike« jugoslovanske države, ko se je država »habsburških Jugoslovanov«, Država Slovencev, Hrvatov in Srbov, združila s Kraljevino Srbijo (tej se je nekaj dni pred »zedinjenjem« v jugoslovansko državo pridružila Kraljevina Črna gora) v Kraljevino Srbov, Hrvatov in Slovencev, je bilo sicer korak v jugoslovansko državo, v kateri pa je bilo bolj malo izrazov slovenske državnosti. V prvi jugoslovanski državi jih v resnici ni bilo. Obstajalo je stalno prebivalstvo. </p>
         <p>Drugi korak na poti k slovenski državnosti se je zgodil v
                    obdobju druge svetovne vojne, ko je jugoslovanska država najprej doživela
                    vojaški pa tudi politični zlom, ozemeljsko izničenje in jo je bilo treba
                    dejansko obnoviti. Vendar na novih osnovah. Glede tega so se v slovenski
                    politiki strinjali tako tisti, ki so nasprotovali odporu proti okupatorju, kot
                    tisti, ki so se uprli. Oboji so želeli drugačno organizacijo države, z manj
                    centralizma in več možnostmi za Slovence, da dosežejo stopnjo državnosti, kar je
                    veljalo zlasti glede oblasti. Šlo je za namero vzpostavitve slovenske
                    državnosti. Razlika med tradicionalnimi slovenskimi strankami in revolucionarji,
                    ki so želeli spremembo organizacije države za priznavanje narodov in
                    federativnosti na osnovi pravice do samoodločbe naroda, je bila prav v tem. Šlo
                    je za razliko, po kateri bi po predlogih »tradicionalne« slovenske politike
                    jugoslovanska država bila federacija treh narodov, tistih, ki so bili do tedaj
                    priznani kot narodi,<note place="foot" xml:id="ftn10" n="7"> Prve med nekaj predlogi ali načrti glede sprememb
                        organizacije jugoslovanske države, ki so jih pripravili v slovenski
                        »tradicionalni« politiki, so bile t. i. londonske točke iz jeseni 1941, v
                        katerih so predvideli, da bo »samostojen in ravnopraven del Jugoslavije
                        svobodna Slovenija« in da se mora »notranja ureditev obnovljene Jugoslavije
                        izvršiti v soglasju vseh njenih sestavnih delov na podlagi enakosti pravic
                        in dolžnosti na federativni osnovi«. Gl. Jera Vodušek Starič, <hi rend="italic">»Dosje« Mačkovšek</hi> (Ljubljana: Arhivsko društvo
                        Slovenije, 1994), 140.
                </note> medtem ko so »revolucionarji« želeli federacijo, v kateri bi imeli vsi narodi enake pravice (in dolžnosti). Poleg tega pa so želeli tudi spremembo oblasti. Če so imeli slovenski politiki glede federativnosti nekako enake poglede na organiziranost jugoslovanske države po drugi svetovni vojni in so glede tega kot pogoj zanjo nameravali vzpostaviti slovensko državnost, so se v zvezi s tem razhajali do te mere, da je to povzročilo vojaško spopadanje (element državljanske vojne) in kolaboracijo z okupatorjem.  
            </p>
         <p>Tretji korak pa je bil narejen, ko se je jugoslovanska
                    država, t. i. avnojska Jugoslavija, izpela in se je Slovenija osamosvojila. To
                    je storila v skladu s pravico do samoodločbe. Šlo je za obratni proces od
                    združitve v Jugoslavijo, kar je bilo storjeno dvakrat, po prvi svetovni vojni in
                    v drugi svetovni vojni. V tretje je samoodločba pomenila sredstvo za razdružitev
                    od Jugoslavije in vzpostavitev samostojne in neodvisne države. Pri tem pa ni šlo
                    za odcepitev, ampak za razdružitev, ki je bila osnova osamosvojitve. Šlo je za
                    obratni proces z isto osnovo, s pravico do samoodločbe, ki vključuje tudi
                    pravico do odcepitve, kot je bila pred tem dvakratna združitev ali pridružitev v
                    jugoslovansko državo. Ta je dejansko razpadla in prenehala obstajati, kar je
                    bila ugotovitev mednarodnih ustavnih pravnikov v Badinterjevi komisiji. Komisija
                    je ugotovila, da pri koraku Slovenije, ko je prekinila državnopravne vezi z
                    Jugoslavijo, ni šlo za odcepitev, ampak za razdružitev na osnovi jugoslovanskih
                    ustavnih pravic, ki so jih imeli narodi in njihove države (kar so federalne
                    enote, imenovane republike, ustavno bile) na podlagi ustavne pravice v
                    jugoslovanski federativni državi. Šlo je za uveljavitev pravice do samoodločbe
                    naroda, pravice do odcepitve.
            </p>
         <p>Vsem trem korakom je bil skupen namen, vzpostavitev
                    slovenske državnosti, medtem ko je bil njihov način do državnosti različen.
                    Odvisen je bil od razmer pa tudi razmerij med dejavniki oziroma ustvarjalci
                    državnosti in od političnega in družbenega nosilca. Vsak od korakov v
                    oblikovanju slovenske državnosti je odraz zgodovine tistega časa. Načina
                    ustvarjanja slovenske državnosti sta bila dva, prevrat in revolucija. Kaj
                    razlikuje ta dva načina, je na videz jasno, čeprav sta si bila v podrobnostih
                    precej podobna. Zlasti glede namena, ki je bil vzpostavitev slovenske
                    državnosti. Pogoj za to pa je bil v oblasti, ki je državnost želela in jo
                    oblikovala. Prevrat in revolucija sta sicer sredstvi za osvojitev oblasti, pri
                    čemer je namen oblasti izvesti spremembe. Prevratu in revoluciji je bilo sicer
                    skupno vprašanje oblasti, ki predstavlja oziroma oblikuje državnost. Oblast je
                    imela res različne ideološke, razredne nosilce, vendar je vsem, čeprav se
                    politično in svetovnonazorsko razlikujejo, skupno oblikovanje slovenske
                    državnosti.<note place="foot" xml:id="ftn11" n="8"> Zdenko Čepič, »Prevrat in revolucija v slovenskem zgodovinskem dogajanju:
                        dejstva in misli,« <hi rend="italic">Prispevki za novejšo zgodovino</hi> 59,
                        št. 2 (2019): 229–45.</note>
         </p>
         <p>V slovenski zgodovini se prevrat razume predvsem kot sprememba državnopravnega odnosa Slovencev z državo, v kateri sicer bivajo, nimajo pa v njej vseh narodnostnih pravic ali možnosti povsem izražati svoje suverenosti. Za prevrat se tako šteje dogajanje ob pretrganju državnopravnih odnosov s črno-žolto habsburško monarhijo konec oktobra 1918. Iz podobnih razlogov pa je mogoče kot prevrat razumeti tudi slovensko osamosvojitev leta 1991. Prevrat je bil prehod iz ene v drugo državo, npr. iz avstro-ogrske v »jugoslovansko« Državo Slovencev, Hrvatov in Srbov ali pa iz Jugoslavije v državno samostojnost, in je po namenu način narodne revolucije. V revoluciji med drugo svetovno vojno sicer ni šlo za prehajanje v drug državni okvir, ampak za prehod iz ene organizacije države v drugo, drugačno, iz centralizma in unitarizma v federativnost. Ta je bila sprva precej načelna, v praksi pa je deloval centralizem, vendar se je ta z vsako naslednjo ustavo »umikal« oziroma zmanjševal. Bistvo revolucije osvobodilnega gibanja sta bili v prvi vrsti narodna emancipacija in vzpostavitev narodne države na osnovi pravice do samoodločbe. Torej državotvornost vsakega naroda, ki je v jugoslovanski državi živel posebej. Tako prevrata leta 1918 in tudi 1990/91 kot revoluciji v obdobju druge svetovne vojne so imeli značaj narodne revolucije s skupnim ciljem, ki je bil državnost v največjem mogočem obsegu. V obsegu, ki so ga omogočale takratne politične razmere. Namen prevrata in revolucije je bila predvsem državotvornost. Učinek obeh je bil enak. Z njima je bila dosežena narodna, slovenska država, ki pa je glede na takratne okoliščine imela različno stopnjo suverenosti oziroma samostojnosti in neodvisnosti. Prevrat in revolucija kot izraza narodne revolucije sta pomenila uresničitev pravice do samoodločbe. 
            </p>
         <p>Značaj prevrata z namenom narodne revolucije je imela tudi osamosvojitev Republike Slovenije leta 1991. Ta prevrat je imel za Slovence v veliki meri enake lastnosti in pomen kot ga je imel prevrat leta 1918. Pretrgali so državnopravni odnos z državo, v kateri so živeli. Namen je bil enak, način pa je bil zaradi okoliščin povsem drugačen. Okoliščine je določal že doseženi ustavni položaj slovenske države v okviru jugoslovanske države. Osamosvojitev leta 1991 je bila tako po načinu prevrat, v katerem pa so bili glede oblikovanja slovenske državnosti upoštevani oziroma priznani dosežki revolucije iz obdobja druge svetovne vojne. V slovensko osamosvojitev je bilo vpeto bistvo revolucije iz obdobja druge svetovne vojne. Ta je bila v prvi vrsti »narodnoosvobodilna« v odnosu do okupatorja in do stanja, kakršno je bilo v jugoslovanski državi pred vojno. Šlo je za to, da se spremeni predvsem organizacija jugoslovanske države. Osamosvojitev je bila pravno povezana z »revolucionarno« samoodločbo naroda, ta pa je bila temelj za slovensko državnost, doseženo v drugi svetovni vojni. V preambuli Temeljne ustavne listine o samostojnosti in neodvisnosti Republike je namreč povedano, »da je bila Republika Slovenija država že po doslej veljavni ustavni ureditvi in je le del svojih suverenih pravic uresničevala v Socialistični federativni republiki Jugoslaviji«, v Deklaraciji o neodvisnosti pa je zapisano, da ta izhaja iz »pravice slovenskega naroda do samoodločbe, iz načel mednarodnega prava, iz ustave dosedanje SFRJ in iz ustave Republike Slovenije«, kar je pomenilo pravno osnovo za osamosvojitev.  
            </p>
         <p>Osamosvojitev leta 1991 je temeljila na bistveni postavki
                    revolucije iz obdobja druge svetovne vojne, ko je bila na osnovi samoodločbe
                    dosežena sprememba organizacije jugoslovanske države, ki je prešla iz izrazito
                    centralistične v federativno. Federativnost se je nato razvijala in krepila, saj
                    so posamezni deli federativne države, federalne enote, imenovane republike,
                    dobivali večje pravice, večjo vlogo v odnosu do državnega centra oziroma
                    centralne državne oblasti. Republike so postajale bolj samostojni subjekti s kar
                    nekaj prvinami državnosti. Federativnost jugoslovanske države je dobivala
                    značilnosti konfederativnosti.</p>
         <p>Stopnja državnosti, dosežena v vsakem od obdobij, v
                    katerih smo Slovenci oblikovali svojo državnost v 20. stoletju, je bila v vsakem
                    od korakov različna. Rasla je od prvega koraka, storjenega ob koncu prve
                    svetovne vojne, ko je bila z Državo SHS sicer dosežena osamosvojitev
                    »habsburških Jugoslovanov« od avstro-ogrskega imperija, ni pa bilo v okviru te
                    države jasno vzpostavljene slovenske državnosti.<note place="foot" xml:id="ftn12" n="9"> O Državi SHS kot slovenski
                        narodni državi gl. Jurij Perovšek, <hi rend="italic">Slovenska osamosvojitev
                            v letu 1918: študija o slovenski državnosti v Državi Slovencev, Hrvatov
                            in Srbov</hi> (Ljubljana: Modrijan, 1998). Jurij Perovšek, <hi rend="italic">Slovenski prevrat 1918: položaj Slovencev v Državi
                            Slovencev, Hrvatov in Srbov</hi> (Ljubljana: Inštitut za novejšo
                        zgodovino, 2018).</note> V Državi Slovencev, Hrvatov in Srbov so si Slovenci prvič v novejši zgodovini vladali sami. Dejansko so bolj kot vladali upravljali. Pravo oblast Države SHS je namreč predstavljal Narodni svet (vijeće), ki je Narodni vladi SHS v Ljubljani prepustil upravo Slovenije (po sklepu Narodne vlade je postala »zedinjena«, saj so bile avstrijske – habsburške pokrajine odpravljene). V slovenski Narodni vladi so bile, razen glede zunanjih zadev, združene vse najvišje izvršne in upravne zadeve oblasti. To ji je pravno prepustil zagrebški Narodni svet. Temu je predsedoval sicer Anton Korošec, ki pa je bil na »državniški« misiji v Švici na pogajanjih z vlado Kraljevine Srbije, tako da je imel v Narodnem svetu glavno besedo Svetozar Pribičević, ki je bil povsem prosrbsko opredeljen in je vodil politiko približevanja ali kar podrejanja Srbiji. Narodna vlada SHS v Ljubljani kot je bilo njeno uradno ime, v zgodovini in v zgodovnopisju pa je imenovana prva slovenska vlada,   je dobila s strani zagrebškega Narodnega sveta upravno oblast v Sloveniji z Naredbo celokupne vlade o prehodni upravi na ozemlju Narodne vlade SHS v Ljubljani
                <note place="foot" xml:id="ftn13" n="10"> »Naredba celokupne
                        vlade o prehodni upravi na ozemlju Narodne vlade SHS v Ljubljani,« <hi rend="italic">Uradni list narodne vlade SHS v Ljubljani</hi>, 1–111,
                        1918.</note>. Naredba je sicer nastala v
                    Ljubljani, pri njenem nastanku je imel glavno besedo Ivan Žolger, pravnik, ki je
                    v avstrijski državni upravi dosegel med Slovenci najvišji položaj (bil je tudi
                    minister brez listnice z nalogo, da pripravi ustavno reformo v smislu
                    federalizacije avstrijske polovice monarhije), zato je imenovana tudi kot
                    Žolgarjeva ustava, vendar jo je moral sprejeti zagrebški Narodni svet. To je bil
                    najbrž razlog, da je od njenega nastanka izpod peresa Žolgerja pa do objave v
                    Uradnem listu Narodne vlade SHS v Ljubljani minilo teden dni, čeprav je šlo za
                    dokument s pomembnim, ustavnim namenom. Glede na zvezanost slovenske stranke
                    političnega katolicizma s hrvaškimi pravaši in njihovo skupno zavzemanje za
                    preureditev avstro-ogrske države iz dualistične v trialistično, v nekakšno
                    federacijo,
                <note place="foot" xml:id="ftn14" n="11"> O tem Andrej
                        Rahten, <hi rend="italic">Zavezništvo in delitve: razvoj slovensko-hrvaških
                            političnih odnosov v habsburški monarhiji
                        1848</hi>–<hi rend="italic">1918 </hi>(Ljubljana: Nova
                        revija,
                2005).</note> je že v času svojega delovanja v avstrijski državni upravi, v sodelovanju s slovenskimi ministrskimi uradniki, pripravil načrt začasne ustave in uprave za Slovenijo. Šlo je za predlog odnosa med Slovenijo (slovenskimi deželami) in Hrvaško. Ta predlog je postal sredi novembra 1918 najvišji zakonodajni akt, ki ga je razglasila Narodna vlada SHS v Ljubljani. Zagrebški Narodni svet kot najvišji organ Države SHS je dal privolitev in Država SHS je postala konfederativna. V njej je slovenska Narodna vlada priznala primat Narodnemu svetu v Zagrebu. Z Žolgarjevo »ustavo« so bile slovenskemu delu te jugoslovanske države glede uprave sicer omogočene določene pravice, značilne za državno oblast, ni pa bila povsem suverena. V Sloveniji je bila oblast v rokah Narodne vlade SHS v Ljubljani, ki je bila podrejena Narodnemu svetu SHS v Zagrebu. Glede suverene oblasti in tudi ozemlja, ki ga je ta obvladovala, je zato o državnosti Slovenije v Državi SHS težko govoriti brez pridržka. V njej je imela slovenska Narodna vlada SHS v Ljubljani veliko avtonomijo upravne oblasti, medtem ko je bila glede političnih odločitev zelo odvisna od Narodnega sveta SHS v Zagrebu. Ta je v Državi SHS predstavljal osrednjo in najvišjo oblast. Majhen politični vpliv ali kar majhna politična moč slovenske politike oziroma njenih politikov se je pokazala ob »usodni« odločitvi glede združitve Države SHS s Kraljevino Srbijo. V slovenski politiki si o tem sicer niso bili enotni, hkrati pa niso imeli niti možnosti vplivati na odločitev, ki jo je »zrežiral« Svetozar Pribičević. Ta je »navijal« in deloval za brezpogojno in hitro združitev Države SHS s Kraljevino Srbijo po srbskih političnih željah in njihovih pogledih na ureditev in organiziranje skupne jugoslovanske države. Glede hitrosti združitve, znane kot »zedinitev«, se je Srbiji in Pribičeviću tako mudilo, da so kar pozabili o tem obvestiti slovenske politike, ki so nato na slovesnost potovali sami z vlakom, kajti politiki iz Hrvaške so odšli v Beograd že prej, ne da bi o tem obvestili slovenske kolege.
            </p>
         <p>Poleg dejstva, da Narodna vlada SHS v Ljubljani kot
                    oblastni organ ni bila popolnoma suverena, je imela Država SHS v njenem
                    slovenskem delu, v slovenski »državi«, težavo z državnim ozemljem, saj to ni
                    bilo določeno. Zaradi londonskega pakta iz aprila 1915, ko so antantne države v
                    pogodbi z Italijo tej obljubile dele avstro-ogrske države, dejansko slovensko in
                    hrvaško ozemlje, je Italija začela to ozemlje zasedati in presegati v sporazumu
                    določen obseg, tako da so razmišljali kar o zasedbi Ljubljane; prišli so do
                    Vrhnike, kjer je njihovo zasedanje ozemlja Države SHS ustavil srbski častnik
                    Stevan Švabić z enoto, ki jo je sestavil iz dotedanjih srbskih vojnih ujetnikov.
                    Narodna vlada v Ljubljani ni mogla na vsem ozemlju, ki ga je razglasila kot
                    svoje upravno območje, izvajati učinkovite oblasti. Ni mogla učinkovito
                    izvrševati svoje oblasti na Goriškem, v slovenskem delu Istre in mestu Trst z
                    okolico. Na severu ni bila vzpostavljena niti meja z Nemško Avstrijo, tako da je
                    bila slovenska »država« v okviru Države SHS glede ozemeljskega merila za
                    določanje državnosti precej vprašljiva. Stopnja dosežene državnosti je bila tako
                    vsakokrat odvisna od situacije doma, v domači politiki in njenih političnih
                    razmerjih med političnimi dejavniki, pa tudi od mednarodnih okoliščin. Glede
                    ozemlja, ki ga je upravljala, je bila omejena, zato je o slovenski državi skozi
                    kriterije o pravicah in dolžnostih držav, kot jih opredeljuje Konvencija iz
                    Montevidea, težko govoriti. Kljub vsemu pa je Državo SHS oziroma njen slovenski
                    del, na katerem je formalno, res manj praktično učinkovito, imela oblast Narodna
                    vlada SHS v Ljubljani, treba šteti za izraz slovenske državnosti (s pridržkom),
                    ki je nastala kot izraz pravice do samoodločbe.</p>
         <p>Stopnja dosežene slovenske državnosti je bila v vsakem od
                    treh obdobij, ko smo Slovenci v »kratkem 20. stoletju« oblikovali svojo
                    državnost, odvisna od takratnih pogojev. Notranjepolitičnih in
                    zunanjepolitičnih. Stopnja državnosti se je kazala v več samostojnosti na
                    ozemlju, ki ga je slovenska država zasedala, naraščala je od prve do tretje. V
                    prvi Jugoslaviji (1918–1943/45) je bila stopnja slovenske državnosti nedvomno
                    mnogo manjša kot v drugi (1943/45–1991). Do neke mere je določen izraz slovenske
                    državnosti obstajal tudi v »mali« Jugoslaviji, v Državi SHS, v njenem 33-dnevnem
                    obstoju. Ta država, ki se je zlasti zaradi Srbov na Hrvaškem in njihovih
                    interesov za zlitje s Srbi iz Srbije hitro »utopila« v »veliki« jugoslovanski
                    državi, ki sta ji značaj dajala Srbija in Srbi, je bila izraz slovenske
                    samoodločbe in izraz prve slovenske državnosti v 20. stoletju. Hitro je
                    ugasnila. Vprašanje pa je, koliko so Slovenci v prvi Jugoslaviji sploh imeli
                    svojo državnost. Zase so bili Slovenci v prvi jugoslovanski državi sicer narod,
                    imeli so svoj jezik, ki so ga uporabljali med seboj, ni pa bil ta jezik ustavno
                    priznan, tako kot ni bil slovenski narod ustavno niti narod, ampak le pleme
                    t. i. jugoslovanskega naroda. Oblast in uprava sta bili centralizirani, res pa
                    je, da je Slovenija (ki takrat ni nastopala s tem imenom, ampak najprej kot
                    Ljubljanska in Mariborska oblast, tj. pokrajini, ki sta presegali slovenski
                    etnični prostor, saj sta segali v hrvaškega, nato pa kot Dravska banovina, ki je
                    v veliki meri pokrivala slovenski etnični prostor v okviru jugoslovanske države)
                    imela v zvezi z upravo politične ureditve Kraljevine Jugoslavije glede ozemlja
                    upravne enote Dravske banovine srečo, da je ta v veliki meri obsegala vse
                    ozemlje, na katerem so živeli Slovenci v Kraljevini Jugoslaviji. To pa ni
                    veljalo za prvo desetletje jugoslovanske države, za obdobje t. i. vidovdanskega
                    parlamentarizma, ko je bila »Slovenija« (tisti del slovenskega etničnega
                    ozemlja, ki je pripadal jugoslovanski državi) razdeljena na t. i. oblasti,
                    upravni enoti, ki sta obe presegali slovensko etnično ozemlje, tako da
                    »Slovenija« sploh ni imela določenega ozemlja na osnovi etničnega merila. Res pa
                    je, da se je v tem času, sicer le ob koncu, v vsaki od teh dveh upravnih enot –
                    oblasti – z voljenim oblastnim parlamentom oblikovala slovenska suverena oblast.
                    V resnici je bila le njen zametek; v sodelovanju obeh »oblastnih skupščin –
                    parlamentov« se je kazala zasnova slovenske politične in oblastne
                    suverenosti.
                <note place="foot" xml:id="ftn15" n="12"> Miroslav
                        Stiplovšek, <hi rend="italic">Slovenski parlamentarizem 1927–1929</hi>
                        (Ljubljana: Znanstveni inštitut Filozofske fakultete, 2000).</note> Tega je bilo konec s kraljevim državnim udarom in vzpostavitvijo kraljeve osebne diktature, ki je bila še bolj usmerjena v centralizacijo in unitarizacijo Jugoslavije. Dravska banovina kot sicer zaokroženo slovensko etnično ozemlje v okviru jugoslovanske države ni imela podobnega organa, kot sta bili oblastni skupščini v obdobju vidovdanskega parlamentarizma. Če bi Dravsko banovino glede ozemlja in prebivalstva lahko šteli za državo, pa tega merila ni dosegala z vidika oblasti. Oblast je bila odvisna od Beograda, od centralne vlade, ki je sicer v drugi polovici tridesetih let dajala slovenski upravi v Dravski banovini precej veliko avtonomijo. Upravna enota Dravska banovina ni imela nobenega organa, ki bi izražal državno suverenost (lahko tudi omejeno). Banovinski svet ni imel vloge parlamenta, ban pa je predstavljal centralno oblast in ga je imenoval notranji minister.
                <note place="foot" xml:id="ftn16" n="13"> Miroslav
                        Stiplovšek, <hi rend="italic">Banski svet Dravske banovine: 1930–1935:
                            prizadevanja banskega sveta za omilitev gospodarsko-socialne krize in
                            razvoj prosvetno-kulturnih dejavnosti v Sloveniji ter za razširitev
                            samoupravnih in upravnih pristojnosti banovine</hi> (Ljubljana:
                        Znanstveno raziskovalni inštitut Filozofske fakultete, 2006). Miroslav
                        Stiplovšek, »Prizadevanja ljubljanske in mariborske oblastne skupščine ter
                        banskega sveta Dravske banovine za udejanjenje slovenskega parlamentarizma v
                        prvi Jugoslaviji,« <hi rend="italic">Zgodovinski časopis</hi> 62, št. 1-2
                        (2008):
                151–76.</note> Imel je bolj upravne pristojnosti kot politične. Zlasti ker je bilo tudi strankarstvo »etatizirano« in centralizirano in ni imelo več (ni smelo imeti) narodnega izraza. Slovenska oblast v Dravski banovini je bila sicer v rokah Slovenca, ki pa je predstavljal »svojo« stranko, ki je bila vsejugoslovansko organizirana in opredeljena, predvsem pa je bil podaljšana roka centralne oblasti. Slovenija, ki je bila politični pojem, in ne upravni, v prvi Jugoslaviji ni dosegla stopnje državnosti z izraženo politično avtonomijo, kakršno je avgusta 1939 dosegla Hrvaška z vzpostavitvijo Banovine Hrvaške z lastnim zakonodajnim organom in tudi določenim ozemljem. V »dualistični« Kraljevini Jugoslaviji ni bilo prostora za slovensko državnost. Dopuščena ji je bila velika upravna avtonomija, kakršno je imela Dravska banovina v drugi polovici tridesetih let 20. stoletja, ki pa je bila predvsem izraz političnega odnosa v vsejugoslovanski režimski vladajoči stranki Jugoslovenski radikalni zajednici, katere tvorni sestavni del je bila SLS (ki formalno kot stranka ni smela obstajati). </p>
         <p>V drugem koraku oblikovanja slovenske državnosti v
                    »kratkem 20. stoletju«, v obdobju in pogojih druge svetovne vojne, je bil glede
                    tega dosežen napredek, saj je imela Slovenija kot federalna enota (republika)
                    jugoslovanske federativne države svoje državne organe, skupščino kot zakonodajni
                    organ in vlado (nato Izvršni svet) kot njegov izvršilni organ. S tem so bili
                    doseženi bistveni pogoji za popolno državnost. Ta je bila sicer omejena,
                    slovenski državni organi so določene pravice in pristojnosti prenesli na zvezne
                    organe (ker je bila to ustavna določba z namenom ohranjanja stopnje
                    centralizma), vendar se je stopnja te omejenosti zmanjševala z vsako naslednjo
                    ustavo Jugoslavije. Federativnost se je federalizirala, kar je pomenilo, da sta
                    se krepila položaj in vloga federalnih enot v primerjavi s centralnim, t. i.
                    zveznim državnim organom. Pristojnosti in položaj federalnih enot, ki se je
                    krepil, pa so izhajali iz načela, na katerem je bila druga jugoslovanska država
                    sploh vzpostavljena. To je bila pravica do samoodločbe naroda, ki vsebuje tudi
                    neodtujljivo pravico do odcepitve naroda in pravico do združitve z drugim
                    narodom. V prvi jugoslovanski ustavi, sprejeta je bila konec januarja 1946, je
                    bilo tako v prvem členu jasno zapisano, da je Jugoslavija »skupnost enakopravnih
                    narodov, ki so na osnovi pravice do samoodločbe, vključno s pravico do
                    odcepitve, izrazili svojo voljo, živeti skupno v federativni državi«.<note place="foot" xml:id="ftn17" n="14">
               <hi rend="italic">Uradni list Federativne ljudske republike
                        Jugoslavije</hi>, 10–73, 1946.</note>
         </p>
         <p>Pravica naroda do samoodločbe je bila
                    temelj jugoslovanske federacije. Sprejeta je bila konec novembra 1943 na drugem
                    zasedanju Protifašističnega sveta ljudske osvoboditve Jugoslavije (Avnoj), ki se
                    je takrat razglasil za vodilni oblastni organ jugoslovanske države (kar so
                    zavezniki v vojni priznali, sicer ne pravno formalno, ampak politično, v
                    praksi), in tako je bila na osnovi pravice do samoodločbe naroda, kar je
                    pomenilo, da so bili narodi, ki so živeli na ozemlju jugoslovanske države,
                    priznani kot narodi, vzpostavljena federativna organizacija države. To so v
                    slovenskem osvobodilnem gibanju formalno sprejeli na zasedanju slovenskega
                    osvobodilnega parlamenta februarja 1944 v Črnomlju. Takrat so sprejeli, da se
                    slovenski narod združi z narodi Srbije, Hrvaške, Makedonije, Črne gore ter Bosne
                    in Hercegovine v enotno državno skupnost, zgrajeno »na načelih resnične ljudske
                    demokracije in narodne enakopravnosti, svobodno po lastni volji, na temelju
                    pravice slehernega naroda do samoodločbe, vključno s pravico odcepitve pa tudi
                    združitve z drugimi narodi«.<note place="foot" xml:id="ftn18" n="15"> Makso Šnuderl, <hi rend="italic">Dokumenti o razvoju
                            ljudske oblasti v Sloveniji</hi> (Ljubljana: Uradni list Republike
                        Slovenije, 1949), 135, dok. 106. Deklaracija o potrditvi dela slovenske
                        delegacije na 2. zasedanju AVNOJ. </note>
         </p>
         <p>Samoodločba je bila tako bistvena za
                    vzpostavitev druge Jugoslavije in položaj Slovenije kot države v njej, imela pa
                    je odločilno vlogo pri koncu te jugoslovanske države in slovenski osamosvojitvi
                    od nje. Prav na osnovi dejstva, da je bila jugoslovanska država vzpostavljena na
                    osnovi pravice do samoodločbe, je bil omogočen tretji korak graditve slovenske
                    državnosti, ko sta bili doseženi njeni popolni samostojnost in neodvisnost.
                    Slovenci so na svojem ozemlju dosegli suverenost.</p>
         <p>Oblikovanje slovenske državnosti v
                    »kratkem 20. stoletju« je povezano s samoodločbo. Samoodločbo ljudstva in
                    samoodločbo naroda. Samoodločba je bila dejansko bistven pogoj za to, da smo
                    Slovenci do države sploh prišli. Bila je sredstvo oziroma osnova, na kateri je
                    bila državnost na vsaki posamezni stopnji zgrajena. So jo pa v vsakem od korakov
                    oblikovanja državnosti nekoliko drugače razumeli oziroma je imela nekoliko
                    drugačen pomen. Samoodločba, tista, ki jo je ob koncu prve svetovne vojne (v
                    začetku leta 1918) predlagal predsednik ZDA Woodrow Wilson, in tista, ki so jo
                    na osnovi Leninovega razumevanja samoodločbe naroda vzpostavili jugoslovanski
                    komunisti in je bila temelj t. i. avnojske Jugoslavije, je bila bistvena za
                    trojno oblikovanje slovenske državnosti v 20. stoletju. Zgodovina ima pač svojo
                    povezanost, dialektiko kot zakonitost gibanja v prostoru in času. Brez ene ne bi
                    bilo druge in nato tretje. To velja tudi za nastajanje slovenske države v 20.
                    stoletju. Vsak od treh korakov je bil namreč pomemben in zgodovina nobenega ne
                    more izpustiti ali preskočiti.</p>
         <p>V prvem koraku k slovenski državnosti je izhajala iz
                    samoodločbe, ki jo je kot pogoj za dosego miru in oblikovanja povojnega sveta po
                    prvi svetovni vojni v štirinajstih točkah vzpostavil predsednik ZDA Wilson v
                    začetku leta 1918. Omogočil je osnovo za samoodločbo ljudstva, ljudi in narodov,
                    da sami določajo svojo državnost in način politične ureditve ter obliko
                    vladavine v njej. Šlo je skratka za samoodločbo kot način in stopnjo
                    demokracije. V deseti točki je za prebivalce oziroma narode, ki so živeli v
                    Avstro-Ogrski, postavil zagotovilo, da se jim omogoči priložnost za samostojni
                    razvoj, kar se je razumelo kot možnost oblikovanja nacionalnih držav. Nasploh je
                    bil Wilson za nastajanje teh ob koncu prve svetovne vojne odločilen. Njegov
                    odnos do avstro-ogrske države, do njene rešitve, ki jo je njenim narodom v
                    zadnjem trenutku ponudil cesar in kralj Karel, da bi avstrijski del monarhije
                    dobil federativnost – ta manifest »zvestim avstrijskim narodom« je zgodovinar A.
                    J. P. Taylor poimenoval »posmrtni načrt«
                <note place="foot" xml:id="ftn19" n="16"> A. J. P. Taylor,
                            <hi rend="italic">Habsburška monarhija 1809–1918: zgodovina avstrijskega
                            cesarstva in Avstro-Ogrske</hi> (Ljubljana: Državna založba Slovenije,
                        1956),
                285.</note> –, ter do Karlove mirovne ponudbe antantnim državam je za "habsburške Jugoslovane« ustvaril možnost uveljavitve pravice do samoodločbe in oblikovanja od Avstrije neodvisne jugoslovanske države, Države Slovencev, Hrvatov in Srbov. Pogoje jim je ustvaril Wilson in enostavno so jih morali uveljaviti. Tudi če ne bi hoteli, so »habsburški Jugoslovani« morali oblikovati svojo državo. Kajti prejšnja, v kateri smo Slovenci živeli »tisoč« let, je razpadala oziroma je razpadla in izginila. Se preselila v zgodovino. Potrebna je bila nova država, zlasti zaradi izvajanja oblasti. Bila je izraz samoodločbe, ki je omogočila dosego lastne države. Državo SHS so Slovenci lahko čutili kot svojo državo, čeprav se je kmalu pokazalo, da glede nadaljnjega koraka te države, združitve s Kraljevino Srbijo, niso bili dovolj upoštevani oziroma jih je srbska politika na Hrvaškem »spregledovala«. Država SHS je namreč postala sredstvo Srbov na Hrvaškem. Teh pa slovenski nacionalni interesi niso zanimali.</p>
         <p>V drugem koraku k slovenski državnosti, v obdobju druge
                    svetovne vojne, v okoliščinah boja proti okupatorju, je bila samoodločba
                    nekoliko drugačna. Šlo je za samoodločbo, ki so jo kot način reševanja t. i.
                    narodnega vprašanja videli komunisti (in s katero so se strinjali tudi v drugih,
                    zlasti ustanovnih skupinah OF – predvsem krščanski socialisti z Edvardom
                    Kocbekom), dojemali so jo kot osnovo za t. i. narodno revolucijo, za
                    emancipacijo slovenskega naroda v okviru jugoslovanske države, povzeli ali
                    prevzeli pa so jo od Leninove samoodločbe, na temelju katere je bila oblikovana
                    Zveza sovjetskih socialističnih republik, tj. federacija. Šlo je za načelo
                    samoodločbe naroda, ki vključuje tudi pravico do odcepitve oziroma do izbire
                    drugega »partnerja«, druge države, v kateri želi narod živeti. Na tej
                    samoodločbi je bila nato vzpostavljena jugoslovanska federativna država. Pogoj
                    zanjo je bila predhodna vzpostavitev narodne države vsakega naroda, ki se je
                    nato odločil za združitev v jugoslovansko federativno državo. Da je treba
                    vzpostaviti lastno, narodno državo, so se zavedali tudi slovenski politiki, ki
                    so nastopali proti osvobodilnemu gibanju. Ob koncu druge svetovne vojne, nekaj
                    dni pred njenim formalnim koncem, so na zasedanju t. i. taborskega parlamenta
                    razglasili »narodno državo Slovenijo« in jo umestili v »sestavni del
                    demokratično in federativno urejene kraljevine Jugoslavije«.
                <note place="foot" xml:id="ftn20" n="17"> »Združena
                        Slovenija vstaja!,« <hi rend="italic">Slovenec</hi>, 4. 5. 1945.</note>
         </p>
         <p>Slovenska državnost se je v drugi svetovni vojni oblikovala postopoma, od septembra 1941, ko se je vrhovni politični organ slovenskega osvobodilnega gibanja, Vrhovni plenum OF, v katerem so bili predstavniki vseh skupin, ki so se odločile za odpor proti okupatorju, samoimenoval za oblastni organ, Slovenski narodnoosvobodilni odbor, prek kočevskega zbora »odposlancev slovenskega naroda« v začetku oktobra 1943, ki je izvolil parlament, njegovega zasedanja februarja 1944 v Črnomlju in vse do imenovanja Narodne vlade Slovenije na začetku maja 1945 v Ajdovščini. Šele takrat je bila »zgradba« državne oblasti popolna. Vlada, Narodna vlada Slovenije, pri čemer je šlo v imenu za ljudsko vlado, kar je bilo v skladu s takratno politično doktrino o ljudski oblasti in ljudski demokraciji, je bila imenovana v skladu z imenovanjem vlad nacionalnih oziroma federalnih enot, ki ga je določala zvezna jugoslovanska oblast oziroma takratni zakonodajni organ – Predsedstvo Avnoja. Šlo pa je v resnici za narodno, nacionalno vlado, za prvo vlado države Slovenije. Države, ki se je uradno imenovala Slovenija. Slovenija je namreč postala stvaren politični pojem, in ne več le zemljepisni. Postala je država z vsemi potrebnimi značilnostmi – prebivalstvom, ozemljem, svojo oblastjo, ki je imela sposobnost za navezovanje stikov z drugimi državami. Glede tega zadnjega pogoja za državnost je slovenska oblast navezala odnose z drugimi državami, ki so jih oblikovali narodi, živeči na ozemlju jugoslovanske države. Dejansko je šlo za vstop v federativno organizirano državno skupnost, takrat imenovano Demokratična federativna Jugoslavija. </p>
         <p>V nasprotju z oblikovanjem slovenske državnosti po prvi
                    svetovni vojni, kar je bila sicer namera takratne slovenske politike, ko je
                    nanjo močno vplivala mednarodna politika, zlasti odločitve predsednika ZDA
                    Wilsona, je bilo oblikovanje slovenske državnosti v drugi svetovni vojni bolj
                    dosežek političnih hotenj slovenskega osvobodilnega gibanja, da na osnovi
                    pravice do samoodločbe naroda ustvari lastno slovensko državo. Zavezniki so
                    imeli pri tem manjšo vlogo, kot so jo imele ob koncu prve svetovne vojne sile
                    antante z Wilsonom na čelu. Res pa se je že konec leta 1941 slovensko
                    osvobodilno gibanje, njegov vodilni organ Vrhovni plenum Osvobodilne fronte, v
                    eni od programskih točk, v osmi t. i. temeljni točki glede notranje ureditve in
                    zunanjih odnosov, »po svoji narodni osvoboditvi« sklicevalo na Atlantsko
                    listino, ki sta jo avgusta 1941 (še preden so ZDA vstopile v vojno proti
                    trojnemu paktu) sprejela britanski premier Churchill in predsednik ZDA Roosevelt
                    in je izražala, da bodo lahko narodi po vojni sami izbirali lastno vladavino.
                    Šlo je za izraz samoodločbe, podoben samoodločbi, kot jo je v svojih točkah ob
                    koncu prve svetovne vojne začrtal Wilson. Ta načela samoodločbe je OF sprejela
                    kot »elementarno pravico slovenskega naroda« in napovedala, da jih bo
                    »uveljavila in branila z vsemi sredstvi«.<note place="foot" xml:id="ftn21" n="18">
               <hi rend="italic">Dokumenti ljudske revolucije v Sloveniji, knjiga I</hi>
                        (Ljubljana: Inštitut za zgodovino delavskega gibanja, 1962), 256, dok.
                        11.</note>
         </p>
         <p>Slovenska država je bila oblikovana na osnovi razumevanja
                    pravice do samoodločbe naroda. Glede enega bistev samoodločbe, ustvaritve
                    demokratičnosti, pa se je osvobodilno gibanje naslonilo na Atlantsko listino, da
                    si narodi lahko izberejo obliko vladavine, v kateri želijo živeti. Atlantsko
                    listino in znana načela so na začetku leta 1942 sprejele države, ki so se borile
                    proti trojnem paktu; tudi jugoslovanska vlada. Načelo o pravici izbire vladavine
                    so zavezniki, t. i. Združeni narodi, upoštevali tudi v primeru Jugoslavije, tudi
                    ko je bilo jasno, da je prišlo do spremembe oblasti in sta se v njej zgodili
                    politična in družbena revolucija. Kakorkoli že, slovenska državnost v drugi
                    svetovni vojni je bila plod borbenosti Slovencev, ki so se odločili da se bodo
                    za narodovo svobodo in njegov obstoj borili proti okupatorju, zato pa so jo
                    zavezniki tudi podprli. Slovenski nasprotniki slovenskega osvobodilnega gibanja
                    so vsaj prikrito, mnogi pa kar odkrito, z okupatorjem kolaborirali ves čas vojne
                    in skušali najti krajšo pot do državnosti in ohranitve lastne oblasti. Na
                    začetku maja 1945 so poskusili izvesti nekakšen prevrat ali vsaj obrat v odnosu
                    do zaveznikov (pri tem so se sklicevali na Atlantsko listino in s tem na
                    samoodločbo),
                <note place="foot" xml:id="ftn22" n="19"> »Združena
                        Slovenija vstaja!,« <hi rend="italic">Slovenec</hi>, 4. 5.
                1945.</note> pri čemer so »pozabili« na dejstvo, da so zavezniki svoj »glas« že dali komunistični oblasti v Jugoslaviji, ki je nastala iz osvobodilnega gibanja in njegove partizanske vojske. </p>
         <p>Prvi dve oblikovanji slovenske
                    državnosti na osnovi samoodločbe, tako samoodločbe ljudstva glede oblike
                    vladavine kot politične ureditve kot samoodločbe naroda, kje, s kom, s katerim
                    narodom bo narod živel, sta bili ozko povezani z jugoslovansko državo. Z
                    združitvijo v jugoslovansko državno skupnost. Tretji korak v oblikovanju
                    slovenske državnosti v »kratkem 20. stoletju« pa je bil v znamenju osamosvojitve
                    od te države.</p>
         <p>Po nekajletnem procesu demokratizacije, kar je bilo povezano z izraženjem želje oziroma namere glede zamenjave oblasti, se je zgodil tretji korak k slovenski državnosti. Skupščina Republike Slovenije, njen parlament, je 25. junija 1991 na osnovi pravice do samoodločbe sprejel odločitev o pretrganju državnopravnih vezi s Socialistično federativno republiko Jugoslavijo ter vzpostavitvi samostojnosti in neodvisnosti Republike Slovenije. Odločil se je za osamosvojitev slovenske države na osnovi ustavno uzakonjene pravice do samoodločbe, kar je bila ena bistvenih postavk jugoslovanskih ustav. Republika Slovenija, po jugoslovanski ustavi iz leta 1974 že država, se je razdružila z jugoslovansko državo.  </p>
         <p>Slovenska osamosvojitev leta 1991 je
                    bila obratni proces v samoodločbi, ki je do tedaj dvakrat pomenila način
                    združitve Slovencev v Jugoslavijo. Osamosvojitev Slovenije je pomenila
                    uresničenje tistega dela v pravici do samoodločbe naroda, ki govori o pravici
                    odcepitve in združitve z drugim narodom. Prav ta pravica pa je v celotni pravici
                    do samoodločbe naroda najbolj motila srbsko politiko (in njihove pravnike) – vse
                    od nastanka jugoslovanske države pred več kot sto leti. Motila jih je tudi v
                    federativni Jugoslaviji, v državi, ki je bila zgrajena prav na osnovi
                    priznavanja pravice do samoodločbe naroda v njeni celoti. Samoodločbo so zato
                    razumeli kot pravico le za enkrat, kot pravico za le enkratno uporabo, ki po
                    tem, ko se enkrat izkoristi, ugasne. Samoodločbe niso želeli priznati kot trajne
                    pravice naroda, ker so se bali, da bo v njej uporabljen tisti del, ki govori o
                    pravici do odcepitve, torej do prekinitve sobivanja v državi, ki so jo Srbi
                    videli kot razširjeno srbsko državo. Kljub deklarativnemu priznavanju
                    federativnosti, ta je temeljila prav na samoodločbi naroda in zaklinjanju
                    bratstva in enotnosti, ki je propagandistično izražalo enakost in enotnost vseh
                    narodov kot bratskih v jugoslovanski federativni državni skupnosti, je tudi v
                    drugi Jugoslaviji živelo prepričanje o srbskem »piemontstvu« in Jugoslaviji kot
                    razširjeni Srbiji. Ob vsaki krizi v razvoju jugoslovanske države, te so bile
                    precej pogoste in so vedno imele »nacionalni« naboj, se je to pokazalo, vendar
                    je za javnost nato hitro poniknilo. Ni pa takšno mišljenje izginilo in je v
                    določenih krogih in pri posameznikih, ki so imeli glede na svoje delo in zasluge
                    pri srbskem narodu ugled, tak je bil npr. pisatelj Dobrica Ćosić, živelo svoje
                    življenje. Ćosić je vsako spremembo federativnosti k večanju vloge in položaja
                    republik, t. i. federalizacijo federacije, označil za
                    konfederativnost.<note place="foot" xml:id="ftn23" n="20"> Dobrica Ćosić, <hi rend="italic">Piščevi zapisi
                            (1951–1968)</hi> (Beograd: Filip Višnjić, 2001),
                222.</note> To in dejstvo samoupravljanja je ocenjeval kot dezintegracijo Jugoslavije in se postavljal v vlogo njenega »varuha«. Imel pa je glede federativnosti jugoslovanske države drugačne namene, ki so se pokazali na začetku druge polovice osemdesetih let 20. stoletja, v času vseobsežne krize jugoslovanske države in njenega »jugoslovanizma«, kar je izražal t. i. memorandum Srbske akademije znanosti in umetnosti leta 1986. Ta je opredeljeval smer reševanja oziroma rešitve t. i. srbskega vprašanja v drugi Jugoslaviji, ker naj bi bili Srbi v njej v neenakopravnem položaju v primerjavi z drugimi jugoslovanski narodi (motilo jih je, da sta bili v okviru Socialistične republike Srbije ustavno, glede na jugoslovansko ustavno ureditev, dve t. i. avtonomni pokrajini, Vojvodina in Kosovo, obe zaradi mešanega nacionalnega sestava); bistvo memoranduma je bilo v priznavanju srbskih pogledov na jugoslovansko državo kot razširjeno, tj. Veliko Srbijo. Pogledi na Jugoslavijo kot razširjeno Srbijo so ponovno privreli na dan v zadnjih letih jugoslovanske države, ko je režim Slobodana Miloševića, voditelja srbskih komunistov, želel doseči srbsko prevlado v Jugoslaviji in je dejansko zbudil zahteve, ki so bile prisotne vse od nastanka jugoslovanske države pred sto leti, a so v obdobju federativnosti ter »bratstva in enotnosti« bile javno potisnjene v ozadje. Kamen spotike glede oblikovanja Srboslavije iz Jugoslavije pa je tvorcem memoranduma SANU in Miloševiću, ki se je politično oplajal z njim, predstavljala samoodločba naroda, zlasti tisti del, ki dopušča pravico do odcepitve. Bili so za združitev, niso pa želeli priznati možnosti odcepitve. Še posebej ne iz razlogov, ko bi se neki narod odločil zapustiti jugoslovansko državo oziroma Srboslavijo zaradi srbskega hegemonizma in prevladovanja srbstva.</p>
         <p>Za nastanek druge jugoslovanske države je bila odločilna samoodločba in ta je imela veliko vlogo tudi pri koncu te države. Šlo je za vprašanje oziroma razumevanje njenega trajanja – ali gre le za enkratno »uporabo«, na katero se zato v nadaljnjem razvoju jugoslovanske federativnosti ni več mogoče sklicevati, ali je to trajna vrednota. Predvsem pa so želeli s tem izničiti federativnost, ki so jo imeli za obliko brez vsebine. Da bi lahko federativnosti vzeli pomen in moč, so želeli odvzeti vlogo, ki jo je imela samoodločba naroda pri nastanku federativne, t. i. avnojske Jugoslavije. </p>
         <p>Različnost v pogledih na federalizem,
                    na katerem so po sovjetskem vzoru na osnovi pravice do samoodločbe naroda po
                    drugi svetovni vojni oblikovali jugoslovansko državo, se je pokazala pri
                    oblikovanju jugoslovanske ustave konec leta 1945.<note place="foot" xml:id="ftn24" n="21"> Aleš Gabrič, »Nacionalno
                        vprašanje v Jugoslaviji v prvem povojnem obdobju,« <hi rend="italic">Jugoslavija v hladni vojni: zbornik z Znanstvenega posveta Jugoslavija
                            v hladni vojni, Ljubljana, 8.–9. maja 2000 = Yugoslavia in the Cold War:
                            the Collection of Papers at the Scientific Conference Yugoslavia in the
                            Cold War</hi> (Ljubljana: Inštitut za novejšo zgodovino in Toronto:
                        University, 2004), 403–24.</note> V predlogu prvega člena, ki je opredeljeval bistvo države in njene nove ureditve, je namreč izpadla omemba samoodločbe in s tem suverenosti narodov in njihovih pravic. Pravica do odcepitve je bila tako izničena. Mnenje srbskih komunističnih politikov je bilo, da omemba samoodločbe ni potrebna, ker naj bi bila ta porabljena s sklepi Avnoja o oblikovanju jugoslovanske države kot federativne. Zato je bil zapisan predlog, da je Jugoslavija »skupnost enakopravnih narodov, ki so svobodno izrazili svojo voljo, da 
                <hi rend="italic">ostanejo združeni v Jugoslaviji</hi>« (poudaril Z. Č.).<note place="foot" xml:id="ftn25" n="22">
               <hi rend="italic">Ustavotvorni odbor Savezne skupštine in Skupštine naroda.
                            Stenografske beleške</hi>, 10. decembar 1945 – 4. januar 1946,
                    808.</note> Ta člen ustave pa je bil po dobrem mesecu spremenjen tako, da je bila v njem omenjena samoodločba; omenjena je bila kot tista, na osnovi katere so enakopravni narodi »izrazili svojo voljo živeti skupno v federativni državi«.<note place="foot" xml:id="ftn26" n="23"> »Ustava FLRJ,« <hi rend="italic">Uradni list Federativne ljudske republike
                        Jugoslavije</hi>, 10–73, 1946, 1.
                čl.</note> V resnici je šlo za načelo, ki so ga prevzeli iz sovjetske ustave, ta pa je pravico do samoodločbe naroda skupaj s pravico do odcepitve imela. Tako je samoodločba postala jugoslovanska ustavna kategorija, ker jo je priznavala ustava Zveze sovjetskih socialističnih republik, t. i. stalinska ustava. Obe državi, Jugoslavija in Sovjetska zveza, sta razpadli oziroma izginili kot federativni državi, zgrajeni na osnovi pravice do samoodločbe, približno v istem času, v začetku devetdesetih let 20. stoletja.</p>
         <p>V začetku osemdesetih let 20.
                    stoletja, po Titovi smrti, so začeli v Srbiji sklepe Avnoja, zlasti tiste o
                    federativnosti jugoslovanske države na osnovi pravice do samoodločbe naroda,
                    postavljati pod vprašaj. Proti t. i. avnojski Jugoslaviji so v Srbiji najbolj
                    aktivno nastopali tvorci t. i. memoranduma Srbske akademije znanosti in
                    umetnosti. Čeprav naj ne bi bil neposredno vpet v oblikovanje besedila, je bil
                    glede na svoje poglede na jugoslovansko federacijo in položaj ter vlogo Srbije v
                    njej med tvorci tega memoranduma tudi pisatelj Dobrica Ćosić; do federalizacije
                    federacije je bil zelo kritičen, če ne kar sovražen, saj je vsako ustavno
                    spremembo, ki je krepila položaj in vlogo republik v primerjavi z zvezno
                    oblastjo, razglasil za konfederacijo.<note place="foot" xml:id="ftn27" n="24"> Ćosić, <hi rend="italic">Piščevi zapisi</hi>,
                        222.</note> Ćosić in njegovi somišljeniki so imeli vpliv tudi na slovenske, do komunistične oblasti kritične intelektualce, zbrane okoli <hi rend="italic">Nove revije</hi>, tako da so tudi ti začeli zavračati avnojski sklep o federativnosti, nastal
                    na osnovi pravice do samoodločbe naroda. Pri tem pa se niso zavedali, da z
                    zavrnitvijo Avnoja kot organa revolucije oziroma revolucionarnega prevzema
                    oblasti zavračajo tudi pravico do samoodločbe, na osnovi katere je Avnoj
                    razglasil federativnost v jugoslovanski državi. Samoodločba je bila namreč nujni
                    temelj za slovensko osamosvajanje, kar je bil njihov končni cilj. Z umazano vodo
                    so želeli odliti tudi dete. Brez samoodločbe, ki je bila temeljno izhodišče
                    avnojske Jugoslavije, osamosvojitev Slovenije in nastanek samostojne slovenske
                    države namreč nista bila mogoča. Ker pa je samoodločba ena in je dejansko
                    bistven izraz demokracije, »uresničitev demokratične biti«,
                <note place="foot" xml:id="ftn28" n="25"> Ivan Kristan,
                        »Pravica do samoodločbe,« v:
                        <hi rend="italic">Zbornik znanstvenih razprav </hi>(Ljubljana:
                        Pravna fakulteta, 1990),
                171.</note> je njihovo zavračanje samoodločbe, pri čemer so očitno verjeli svojim srbskim prijateljem, da je bila ta že porabljena (teorija o konzumiranju samoodločbe), pomenilo, da je za svoj cilj – samostojno in neodvisno državo Slovenijo – ne potrebujejo. Pri tem jih je vodilo nasprotovanje tedanji oblasti, ki so jo želeli zrušiti, hkrati pa so si predvsem na »prigovarjanje« srbskih prijateljev želeli izbiti iz rok »orožje«, potrebno za dosego samostojne slovenske države. Privolili so v samorazorožitev, še preden se je pravi boj sploh začel.
            </p>
         <p>V dogajanju okrog priznanja slovenske
                    osamosvojitve od mednarodne politične skupnosti oziroma odhoda Slovenije iz
                    Jugoslavije je bila po ugotovitvi t. i. Badinterjeve komisije samoodločba kot
                    jugoslovanska ustavna kategorija odločilna. Brez sklicevanja na pravico do
                    samoodločbe, ki so jo imele vse ustave druge Jugoslavije, bi bila pot do
                    priznanja slovenske osamosvojitve, do priznanja Republike Slovenije kot
                    samostojne in neodvisne države daljša in težavnejša.</p>
         <p>Čeprav je bila samoodločba sredstvo »komunistične« revolucije oziroma oblasti za vzpostavitev nacionalne države, natančneje nacionalnih držav, na federativen način združenih v eno federativno organizirano državo, pa samoodločbe ni mogoče razumeti zgolj ali prvenstveno kot razrednega sredstva, ampak kot sredstvo narodne osvoboditve. Bila je bistvo nacionalne, ne razredne revolucije. »Napad« na avnojsko Jugoslavijo kot izraz pravice do samoodločbe naroda, kar je bila ena osnovnih točk srbskega nacionalizma v osemdesetih letih 20. stoletja, in pritrjevanje slovenskih kritikov in nasprotnikov komunistične oblasti sta bila bolj kot protikomunistično početje, kakor so razumeli zanikanje samoodločbe, protinarodno početje. Pomenilo je zmanjševanje oziroma omejevanje možnosti za osamosvojitev na osnovi jugoslovanske ustavne ureditve. Z opustitvijo samoodločbe bi si namreč iz rok izbili bistveno sredstvo za osamosvojitev Slovenije. 
            </p>
         <p>Na to dejstvo je v svoji kritični presoji sedeminpetdesete številke <hi rend="italic">Nove revije</hi>, v kateri so objavili prispevke za nov slovenski narodni program (izšla je
                    februarja 1987), opozoril zgodovinar dr. Janko Pleterski<note place="foot" xml:id="ftn29" n="26"> Pleterski, Janko, »Obravnava in
                        zavrnitev nesprejemljivih stališč: razprava o 57. številki Nove revije,« <hi rend="italic">Delo. Književni listi</hi>, 5. 3. 1987.</note> in si s tem prislužil, da je za avtorje te številke in nasploh za krog novorevijašev postal »sovražnik številka ena«, ki naj ne bi nasprotoval le njihovim stališčem, ampak kar celotni slovenski osamosvojitvi. Zavrnil je na primer njihovo mnenje, da nimajo vsi narodi v Jugoslaviji pravice do samoodločbe, kar naj bi veljalo za Makedonce, ki naj sploh ne bi bili narod.
                <note place="foot" xml:id="ftn30" n="27"> O tem, kako so
                        slovenski komunisti gledali na Makedonce kot na narod v t. i. razpravi o
                        nacionalnem vprašanju, ki je v letu 1923 potekala v okviru takrat
                        prepovedane oz. ilegalno delujoče KPJ, gl. Jurij Perovšek,
                        »Slovenski komunisti in
                        vprašanje makedonskega naroda leta 1923,« <hi rend="italic">Prispevki za
                            zgodovino delavskega gibanja</hi> 18/19, št. 1-2 (1978/1979):
                    17–44.</note> S tem stališčem je avtor v <hi rend="italic">Novi
                reviji</hi> sprejel in ponavljal stališče srbskih nacionalistov glede makedonskega pa tudi drugih narodov, ki naj ne bi bili »zgodovinski« in naj bi glede na svoje zgodovinske izkušnje oziroma narodno gibanje bili »nedržavotvorni«.</p>
         <p>Ivo Urbančič je v svojem prispevku »Jugoslovanska 'nacionalistična' kriza in Slovenci v perspektivi konca« v sedeminpetdeseti številki <hi rend="italic">Nove
                    revije</hi>, ki je imela podnaslov Prispevki za slovenski nacionalni program, izrazil dvom v državnost na osnovi »izvornega etničnega sestava« ali »danosti« svojega »ljudstva« ali prebivalstva. Opozoril je na razlike glede nastanka jugoslovanske republiške državnosti, ker ta ni (naj ne bi) izhajala »na enak način <hi rend="italic">samoniklo</hi> (označil I. Urbančič – op. Z. Č.) tudi iz njihovega kompletnega zgodovinskega <hi rend="italic">nacionalnega</hi> (označil I. Urbančič – op. Z. Č.) gibanja, ampak je bila nekaterim vnanje dana od zvezne nadrejene državotvorne sile, ki jih je tako rekoč oktroirala kot nacije«. Avtor je to označil za »svojevrsten jugoslovanski nacionalni paradoks«. Tako je menil, da so Črnogorci »isto-rodni del izvornega naroda Srbov« in da »nimajo moči, da bi se postavili kot <hi rend="italic">nacija</hi> (označil I. Urbančič – op. Z. Č.), ker jih mora pokonci držati zvezna država »zmeraj le na račun drugih v tej zvezi«. To pa so bili lahko le Srbi oziroma njihova zgodovinsko utemeljena in potrjena država. Še manj laskavo je bilo njegovo mnenje o Makedoncih, ki »želijo biti federativna nacija z lastno federativno državnostjo«. Državnost je odrekal tudi Bosni in Hercegovini in njeni »samonikli« državnosti, ki ni bila »osmislitev lastnega edinstvenega zgodovinskega <hi rend="italic">nacionalnega gibanja</hi>« (označil I. Urbančič – op. Z. Č.). Glede »<hi rend="italic">principialne</hi> (označil I. Urbančič – op. Z. Č.) podlage za ustanovitev 'števila' republik« po Urbančičevem mnenju – ki se je skladalo z mnenjem srbskih akademikov in njihovega memoranduma – naj ne bi bilo »podlage v polnem upoštevanju zgodovinskih nacionalnih zakonitosti«. Pri tem se je v opombi skliceval na odlok Avnoja glede federativnosti (ki naj bi se po njegovem mnenju oziroma po trditvah v Srbiji izgubil, tisti, ki ga zgodovina in zgodovinopisje navajata, pa sploh ni pravi) in na razlago memoranduma SANU o tem. V njem je bilo povedano, da Srbija ni bila v »popolnem enakopravnem položaju« z drugimi pokrajinami oziroma narodi, katerih predstavniki so se kot izvoljeni na »nacionalnih« osvobodilnih svetih (v Sloveniji na Kočevskem zboru v začetku oktobra 1943) udeležili zasedanja Avnoj, ker so Srbijo, srbski narod predstavljali zastopniki, izbrani iz srbskih vojaških enot in članov vrhovnega štaba, ki so bili takrat na ozemlju BiH oziroma v Jajcu ali njegovi bližini.
                <note place="foot" xml:id="ftn31" n="28"> Ivo Urbančič,
                        »Jugoslovanska 'nacionalistična kriza' in Slovenci v perspektivi konca,« <hi rend="italic">Nova revija,</hi> št. 57 (1987): 45, 46.</note> Po mnenju srbskih akademikov iz SANU (takšno mnenje so srbski zgodovinarji imeli že prej in jim je predstavljalo osnovni argument za zavračanje Avnojevega odloka o federativnosti) naj ti ne bi predstavljali srbskega naroda, zato sklepi zasedanja Avnoja v Jajcu naj ne bi bili veljavni oziroma naj bi bili v škodo Srbiji. Bili naj bi ji vsiljeni. Federativnost jim pač ni bila pogodu, kar so nemalokrat izpričevali, če ne drugače s trditvijo, da je samoodločba, na kateri je temeljila federativnost, le enkratno »uporabna« ter da je bila že izrabljena ob »zedinitvi« konec leta 1918. Nepravi predstavniki Srbije in srbskega naroda so bili osnovni argument, ki so ga v Srbiji imeli nasprotniki federativnosti na osnovi Avnojevega odloka. »Državotvornost« so bili pripravljeni priznati le Srbom, Hrvatom in Slovencem, pri čemer naj bi imeli Srbi po načelu iz Orwellove 
                <hi rend="italic">Živalske farme </hi>večjo enakopravnost od drugih. Želeli so obuditi stanje, kakršno je bilo v zvezi z narodi pred drugo svetovno vojno. Temu se je v svojem razmišljanju približal ali podredil Urbančič (in drugi, ki so podlegli intelektualnemu šarmu Ćosića na skupnih srečanjih), ne da bi v kritiki federativnosti in takratnega stanja jugoslovanske federacije razmišljal o tem, da je nujen pogoj zanjo samoodločba naroda in da bo ta potrebna tudi za reformo federativnosti ali pa za zapustitev jugoslovanske države. </p>
         <p>To se je pokazalo ob osamosvojitvi,
                    vzpostavitvi samostojne in neodvisne Republike Slovenije, ko je bila
                    jugoslovanska federativna ustavna ureditev odločilna. Brez nje bi bila
                    osamosvojitev in njeno mednarodno priznanje nedvomno težja. Upoštevanje
                    jugoslovanske ustavne ureditve, ki je glede federativnosti temeljila na pravici
                    naroda do samoodločbe, ta pa vključuje pravico do odcepitve, je bilo pri
                    slovenski osamosvojitvi pomembno, če ne kar odločilno.</p>
         <p>Pleterski je tem pogledom, ki so nastajali v Srbiji in so jih nekritično sprejemali tudi v Sloveniji, stopil na žulj že s svojo knjigo <hi rend="italic">Narodi, Jugoslavija, revolucija</hi>, ki jo je napisal, da bi zavrnil njihova protiavnojevska
                    stališča.<note place="foot" xml:id="ftn32" n="29">
                        Gl. Janko Pleterski, <hi rend="italic">Narodi, Jugoslovija, revolucija</hi>
                        (Ljubljana: ČZDO Komunist, Državna založba Slovenije, 1986), knjiga je pred
                        tem, leta 1985, izšla v »srbohrvaškem« jeziku. Namenjena je bila
                        jugoslovanskemu prostoru, v katerem se je takrat že razrasel nacionalizem
                        oz. nacionalizmi (t. i. republiški etatizmi), med katerimi je prednjačil
                        srbski. Ta je nato z Memorandumom SANU in s politiko vodstva srbske Zveze
                        komunistov, ki je svoj nacionalizem črpala iz njega, dobil svojo moč in je
                        izražal željo po hegemnonizmu. To je Pleterski opazil, še preden je do tega
                        prišlo, in je s svojo knjigo želel na to opozoriti. Bila so celo
                        razmišljanja, da bi knjigo dobil vsak delegat 13. kongresa ZKJ (junija 1986)
                        in se tako seznanil s t. i. nacionalnim vprašanjem v Jugoslaviji in njegovo
                        zgodovino. Z zgodovino se je namreč glede tega zelo
                    manipuliralo.</note> To knjigo naj bi eden od takrat vodilnih srbskih zgodovinarjev, Branko Petranović, označil za najbolj strupeno knjigo, napisano v Jugoslaviji po drugi svetovni vojni,<note place="foot" xml:id="ftn33" n="30"> To je izrekel Branko
                        Petranović v zasebnem pogovoru z Jankom Prunkom po podelitvi nagrade
                        srbskega tednika NIN za delo Janka Pleterskega <hi rend="italic">Jugoslavija, narodi, revolucija</hi>. To Petranovićevo sodbo je Prunk
                        prenesel Pleterskemu. NIN je vsako leto podeljeval nagrado za pomembna
                        publicistična dela Jugoslaviji; leta 1985 je nagrado dobil Pleterski. V
                        žiriji za nagrado je bil tistega leta tudi Janko Prunk (z zapisanim v knjigi
                        se je povsem strinjal) in njemu je po njegovih besedah Petranović izrekel
                        mnenje o knjigi Pleterskega. Petranovićevo mnenje ni bilo izrečeno javno ali
                        uradno.
                </note> ker je avtor v njej zagovarjal vse tisto, kar so želeli srbski nacionalisti, da bi po svojih merilih predrugačili jugoslovansko državo, izničiti. Jugoslovansko državo so namreč želeli spremeniti tako, da bi zavrteli kolo zgodovine nazaj in ji dali t. i. trialistično zasnovo, kar je pomenilo bolj ali manj vrnitev v stanje pred drugo svetovno vojno. Za takšno »osamosvojitev«, ki to ne bi bila, najbrž res ne bi bilo treba upoštevati pravice do samoodločbe.
            </p>
         <p>Kljub takšnim pogledom glede samoodločbe je bila ta za osamosvojitev bistvena. To je potrdila »politična praksa« ob osamosvojitvi junija 1991, ki je bila prav zaradi priznavanja in upoštevanja samoodločbe uspešna in priznana kot legalno in legitimno dejanje. Badinterjeva komisija mednarodnih ustavnih pravnikov je namreč ugotovila, da je prav jugoslovanska ustavna ureditev omogočila osamosvojitev kot legalno dejanje. Če bi se odrekli »avnojstvu« na osnovi pravice do samoodločbe naroda, pa to ne bi bilo mogoče. Badinterjeva komisija je namreč ugotovila, da je jugoslovanska država z razdružitvijo Slovenije in Hrvaške razpadla in da pri tem ni šlo za odcepitev, ampak za razdružitev na osnovi pravice do samoodločbe, ki je bila vpeta v ustavno ureditev jugoslovanske države. </p>
         <p>Tretji korak v oblikovanju slovenske
                    državnosti v »kratkem 20. stoletju« je bil nadaljevanje drugega oziroma je
                    izhajal iz njega. V Temeljni ustavni listini o samostojnosti in neodvisnosti
                    Republike Slovenije, ki jo je Skupščina Republike Slovenije sprejela 25. junija
                    1991 in s tem dejansko razglasila osamosvojitev Slovenije, je bilo namreč kot
                    prvi argument legitimnosti osamosvojitve zapisano: »upoštevajoč dejstvo, da je
                    bila Republika Slovenija država že po doslej veljavni ustavni ureditvi in je le
                    del svojih suverenih pravic uresničevala v Socialistični federativni republiki
                    Jugoslaviji«.<note place="foot" xml:id="ftn34" n="31">
               <hi rend="italic">Uradni list Republike Slovenije</hi>, 1–4,
                    1991.</note> S tem aktom, ki je imel značaj »rojstnega lista« nove slovenske države, je bila zaključena pot do slovenske državnosti, natančneje do države, ki se je začela ob koncu prve svetovne vojne, se nadaljevala v času druge in se zaključila, ko je glede na voljo slovenskega naroda in prebivalcev Republike Slovenije, izraženo na plebiscitu 23. decembra 1990, pol leta kasneje slovenski parlament vzpostavil Slovenijo kot samostojno in neodvisno državo. </p>
         <p>Pot do nje je bila sicer časovno dolga, trajala je celo »kratko 20. stoletje«, a uspešna. V tretje je Slovenija postala država z vsemi postavkami, ki jih za državo, njen nastanek oziroma obstoj določa konvencija o pravicah in dolžnostih držav kot mednarodnopravni akt. 
            </p>
         <p>Pot do slovenske države je pokazala,
                    da ima zgodovina svoje »zakonitosti«, to je povezanost dogajanja, dialektiko
                    dogajanja v prostoru in času, kar je treba upoštevati tako v praksi kot pri
                    kasnejšem prikazovanju tega procesa, torej v zgodovinopisju. To velja tudi za
                    nastajanje slovenske države v 20. stoletju. Vsak od treh korakov do nje je bil
                    namreč pomemben takrat in tudi za naslednjega, zgodovina pa nobenega ne more in
                    ne sme izpustiti ali ga preskočiti. To mora veljati tudi za
                zgodovinopisje.</p>
      </body>
       <back>
           <div type="bibliography">
               <head>Viri in literatura</head>
           <listBibl>
               <head>Literatura</head>
               <bibl>
                   <hi rend="italic">Balkanski Babilon: raspad Jugoslavije
                       od Titove smrti do Miloševićeva pada</hi>.
                   Zagreb: Alinea, 2005. </bibl>
               <bibl>Balkovec, Bojan. <hi rend="italic">Prva slovenska vlada
                   1918–1921.</hi> Ljubljana: Znanstveno in publicistično središče, 1992. </bibl>
               <bibl>Čepič, Zdenko, Damijan Guštin in Nevenka Troha. <hi rend="italic">Slovenija v vojni 1941–1945</hi>. Ljubljana: Modrijan, 2017.</bibl>
               <bibl>Ćosić, Dobrica. <hi rend="italic">Piščevi zapisi: (1951–1968)</hi>. Beograd: Filip Višnjić, 2001. </bibl>
               <bibl>Ćosić, Dobrica. <hi rend="italic">Piščevi zapisi: (1969–1980)</hi>. Beograd: Filip Višnjić, 2001. </bibl>
               <bibl>Hobsbawm, Eric. <hi rend="italic">Čas skrajnosti: svetovna zgodovina
                   1914–1991</hi>. Ljubljana: Znanstveno in
                   publicistično središče, 2000.</bibl>
               <bibl>Kristan, Ivan. »Pravica do samoodločbe.« V: <hi rend="italic">Zbornik znanstvenih razprav. </hi>Ljubljana: Pravna fakulteta, 1990.</bibl>
               <bibl>Perovšek, Jurij. <hi rend="italic">Samoodločba in federacija: slovenski
                   komunisti in nacionalno vprapanje 1920–1941</hi>.
                   Ljubljana: Inštitut za novejšo zgodovino, 2012.</bibl>
               <bibl>Perovšek, Jurij. <hi rend="italic">Slovenska osamosvojitev v letu 1918:
                   študija o slovenski državnosti v državi Slovencev, Hrvatov in Srbov</hi>. Ljubljana: Modrijan, 1998.</bibl>
               <bibl>Perovšek, Jurij. <hi rend="italic">Slovenski prevrat 1918: položaj
                   Slovencev v Državi Slovencev, Hrvatov in Srbov</hi>. Ljubljana: Inštitut za novejšo zgodovino,
                   2018.</bibl>
               <bibl>Perovšek, Jurij. »Slovenski komunisti in vprašanje
                   makedonskega naroda leta 1923.«
                   <hi rend="italic">Prispevki za zgodovino delavskega
                       gibanja</hi>
                   18/19, št. 1-2 (1978/1979): 17<hi rend="italic">–</hi>44.</bibl>
               <bibl>Pleterski, Janko. <hi rend="italic">Knjiga pisem: razmišljanje o slovenski
                   državnosti</hi>. Ljubljana: Sophia,
                   2017.</bibl>
               <bibl>Pleterski, Janko. <hi rend="italic">Narodi, Jugoslavija, revolucija</hi>. Ljubljana: Komunist, 1986.</bibl>
               <bibl>Pleterski, Janko. <hi rend="italic">Pravica in moč za samoodločbo: med
                   Metternichom in Badinterjem: študije, razgledi, preudarki iz petnajstletja
                   po tretji odločitvi Slovencev</hi>. Ljubljana:
                   Modrijan, 2008.</bibl>
               <bibl>Pleterski, Janko. <hi rend="italic">Prva odločitev Slovencev za
                   Jugoslavijo: politika na domačih tleh med vojno 1941–1918</hi>. Ljubljana, Slovenska matica, 1971.</bibl>
               <bibl>Rahten, Andrej. <hi rend="italic">Zavezništvo in delitve: razvoj
                   slovensko-hrvaških političnih odnosov v habsburški monarhiji
                   1848–1918.</hi> Ljubljana, Nova revija, 2005.</bibl>
               <bibl>Ramet, Sabrina P. <hi rend="italic">Balkan Babel: Politics, Culture, and
                   Religion in Yugoslavia</hi>. Oxford: Westview
                   Press, 1992.</bibl>
               <bibl>Ramet, Sabrina P. <hi rend="italic">Nationalism and Federalism in
                   Yugoslavia, 1962–1991</hi>. Indianapolis: Indiana
                   University Press, 1992. </bibl>
               <bibl>Ramet, Sabrina P. <hi rend="italic">Tri Jugoslavije: izgradnja države i
                   izazov legitimacije, 1918.–2005</hi>. Zagreb:
                   Golden marketing-Tehnička knjiga, 2009. </bibl>
               <bibl>Repe, Božo. <hi rend="italic">Jutri je nov dan: Slovenci in razpad
                   Jugoslavije</hi>. Ljubljana: Modrijan,
                   2002.</bibl>
               <bibl>
                   <hi rend="italic">Slovenci in država: zbornik
                       prispevkov z znanstvenega posveta na SAZU (od 9. do 11. novembra
                       1994).</hi> Ljubljana: Slovenska akademija znanosti in umetnosti, 1995.</bibl>
               <bibl>
                   <hi rend="italic">Slovenska novejša zgodovina: od
                       programa Zedinjena Slovenija do mednarodnega priznanja Republike Slovenije:
                       1848–1992</hi>. Ljubljana: Mladinska knjiga in
                   Inštitut za novejšo zgodovino, 2006. 
               </bibl>
               <bibl>Stiplovšek, Miroslav. <hi rend="italic">Banski svet Dravske banovine:
                   1930–1935: prizadevanja banskega sveta za omilitev gospodarsko-socialne
                   krize in razvoj prosvetno-kulturnih dejavnosti v Sloveniji ter za razširitev
                   samoupravnih in upravnih pristojnosti banovine</hi>. Ljubljana: Znanstveno raziskovalni inštitut
                   Filozofske fakultete, 2006.</bibl>
               <bibl>Stiplovšek, Miroslav. »Prizadevanja ljubljanske in
                   mariborske oblastne skupščine ter banskega sveta Dravske banovine za
                   udejanjenje slovenskega parlamentarizma v prvi Jugoslaviji.«
                   <hi rend="italic">Zgodovinski časopis</hi>
                   62, št. 1-2 (2008): 151<hi rend="italic">–</hi>76.</bibl>
               <bibl>Miroslav Stiplovšek. <hi rend="italic">Slovenski parlamentarizem
                   1927–1929</hi>. Ljubljana: Znanstveni inštitut
                   Filozofske fakultete, 2000.</bibl>
               <bibl>Taylor, Alan John Percival. <hi rend="italic">Habsburška monarhija 1809–1918:
                   zgodovina avstrijskega cesarstva in Avstro-Ogrske</hi>. Ljubljana: Državna založba, 1956.</bibl>
           </listBibl>
           <listBibl>
               <head>Objavljeni viri</head>
               <bibl>
                   <hi rend="italic">Dokumenti ljudske revolucije v
                       Sloveniji, knjige I–VII</hi>. Ljubljana: Inštitut
                   za zgodovino delavskega gibanja, 1992–1989.</bibl>
               <bibl>
                   <hi rend="italic">Dokumenti organov in organizacij
                       narodnoosvobodilnega gibanja v Sloveniji, knjige VIII</hi>–<hi rend="italic">XI</hi>. Ljubljana: Arhiv Republike Slovenije,
                   2001–2016.</bibl>
               <bibl>Janković, Dragoslav in Bogdan Krizman, ur.
                   <hi rend="italic">Građa o stvaranju jugoslovenske države: (1. I. </hi>–<hi rend="italic"> 20. XII. 1918)</hi>. Beograd: Institut društvenih nauka,
                   1964. </bibl>
               <bibl><hi rend="italic">League of Nations- Treaty Series</hi>, vol. CLXV, 1936, Nos. 3801-3824. 
               </bibl>
               <bibl>Petranović, Branko in Momčilo Zečević.
                   <hi rend="italic">Jugoslovenski federalizam: ideje i
                       stvarnost: 1914–1943: tematska zbirka dokumenata</hi>. Beograd: Prosveta, 1987.</bibl>
               <bibl>Petranović, Branko in Momčilo Zečević.
                   <hi rend="italic">Jugoslovenski federalizam: ideje i
                       stvarnost: 1943–1986: tematska zbirka dokumenata</hi>. Beograd: Prosveta, 1987.</bibl>
               <bibl>Repe, Božo. <hi rend="italic">Viri o demokratizaciji in osamosvojitvi
                   Slovenije, I. del: opozicija in oblast</hi>.
                   Ljubljana: Arhivsko društvo Slovenije, 2002.</bibl>
               <bibl>Repe, Božo. <hi rend="italic">Viri o demokratizaciji in osamosvojitvi
                   Slovenije, II. del: Slovenci in federacija</hi>.
                   Ljubljana: Arhivsko društvo Slovenije, 2003.</bibl>
               <bibl>Šnuderl, Makso. <hi rend="italic">Dokumenti o razvoju ljudske oblasti v
                   Sloveniji</hi>. Ljubljana: Uradni list LR Slovenije, 1949.</bibl>
               <bibl>Vodušek Starič, Jera. <hi rend="italic">»Dosje« Mačkovšek</hi>. Ljubljana: Arhivsko društvo Slovenije,
                   1994.</bibl>
           </listBibl></div>
           <div type="summary" xml:lang="en">
               <docAuthor>Zdenko Čepič</docAuthor>
           <head>THREE TIMES: THE SEQUENCE OF
               HISTORICAL EVENTS LEADING TO THE SLOVENIAN STATEHOOD IN THE 20TH CENTURY</head>
           <head>SUMMARY</head>
           <p>The Slovenian state was formed in the “short” 20th century. Slovenians have attained the state that they now live in gradually, in three steps –three different forms and stages of statehood. These stages involved cohesion – a sequence of events during the formation of the Slovenian statehood. Without the first step, the second one would not have taken place, while the third stage would have remained particularly impossible without the second one. Each of the phases occurred in its own period, subject to various conditions that influenced the process of the creation of the Slovenian state and the degree of its independence. The first step was taken at the end of World War I, after the state-legal ties with the Austro-Hungarian state had been severed due to the international political circumstances and Slovenians joined the State of Slovenes, Croats, and Serbs – the first Yugoslav state. The second step took place during World War II, after the former Yugoslav state had collapsed and needed to be restored in new circumstances and with a different organisation. The third step, however, occurred once the Yugoslav state had outlived its purpose. All three steps shared the same goal, while the manners of attaining statehood varied, depending on the situation and relations between the factors or proponents of statehood as well as on its political or social agents. The Slovenian statehood was created in two ways: with an overthrow and a revolution. The formation of the Slovenian statehood in the “short 20
               th century” was related to the right to self-determination, which was, in fact, the essential condition that allowed Slovenians to attain their state at all. It represented the means or the foundation for the construction of statehood during each phase and was understood somewhat differently during each of the stages of the Slovenian statehood’s formation. The first step towards the Slovenian statehood was based on the self-determination that the President of the United States of America Woodrow Wilson defined in fourteen points at the beginning of 1918 – as a precondition for achieving peace and shaping the world after World War I. Wilson played the decisive role in the formation of the national states in the territory of the former Habsburg Monarchy at the end of World War I. His attitude to the Austro-Hungarian state provided the possibility for implementing the “Habsburg Yugoslavs’” right to self-determination and formation of the Yugoslav state – the State of Slovenes, Croats, and Serbs, independent from Austria. The second step towards the Slovenian statehood was taken during World War II, in the circumstances of the struggle against the occupiers. This stage involved self-determination as well: modelled after Lenin’s self-determination of nations, which also involved the right to secession, the communists implemented it as a way of addressing the so-called national question. Based on this sort of self-determination, the federal Yugoslav state was established: the national states of every participating nation were first established, and only then, these nations decided to unite in federal Yugoslavia. The first two Slovenian states were closely related to the unification in the Yugoslav state community. The third step towards the Slovenian statehood, however, was aimed against Yugoslavia. It was achieved with the declaration of the independent and autonomous Republic of Slovenia on 25 June 1991. This decision was based on the constitutionally defined right to self-determination – one of the essential elements of the Second Yugoslavia’s constitutions. The independent and sovereign Slovenian republic was based on the same foundations as the Slovenian state that had existed for forty-five years in the Yugoslav state: the self-determination that ensured the cohesion and continuity of the Slovenian statehood.
           </p></div>
       </back>
   </text>
</TEI>
