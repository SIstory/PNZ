<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Koalicije na Slovenskem 1941-1991</title>
                <author>
                    <name>Drago</name>
                    <forename>Zajc</forename>
                    <roleName>Izr. prof.</roleName>
                    <roleName>dr.</roleName>
                    <affiliation>Oddelek za politične vede, Fakulteta za družbene vede,
                        UL</affiliation>
                    <address>
                        <addrLine>Kardeljeva ploščad 5</addrLine>
                        <addrLine>SI-1000 Ljubljana</addrLine>
                    </address>
                    <email>drago.zajc@fdv.uni-lj.si</email>
                </author>
            </titleStmt>
            <editionStmt>
                <edition><date>2016-11-18</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Kongresni trg 1</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/199</pubPlace>
                <date>2016</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">57</biblScope>
                <biblScope unit="issue">2</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <revisionDesc>
            <listChange>
                <change>
                    <date>2017-03-17</date>
                    <name>Neja Blaj Hribar</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Drago Zajc</docAuthor>
            <docImprint>
                <idno type="cobissType">Cobiss tip: 1.21</idno>
                <idno type="UDC">UDK: </idno>
            </docImprint>
        </front>
        <body>
            <div>
                <head>Uvod</head>
                <p>Politična stranka je v liberalnem okolju opredeljena kot del celote, ki se bojuje
                    za oblast z drugimi strankami. Politološka dela, ki opisujejo delovanje strank v
                    sodobnih državah, se ukvarjajo tudi z njihovim povezovanjem v koalicije kot
                    načinom pridobivanja moči (M. Ostrogorski, M. Weber idr.). Med predvojnimi
                    teoretiki na Slovenskem je Ogris že l. 1926 zapisal, da so koalicije nekakšne
                    sestavljene stranke zaradi doseganja skupinskih ciljev. Omenja tudi način
                    vodenja koalicij, ki je lahko demokratičen ali pa takšen, da si zasluge vladne
                    koalicije prisvaja najmočnejši partner. V takem primeru gre za »levjo združbo«,
                    v kateri »idejno organiziranejša, radikalno agilnejša ali socialno krepkejša
                    stranka vsili drugim svojo partikularno voljo in se okrepi na račun
                        sopogodbenic«.<note place="foot" xml:id="ftn2" n="1"> Albin Ogriz, <hi
                            rend="italic">Politične stranke</hi> (Ljubljana: samozaložba, 1926),
                        217.</note> Študije strankarskih koalicij, kakršne so se uveljavile v
                    sodobni politologiji (W. Riker, W. Mueller in K. Stroem, P. Warwick idr.),
                    slonijo na predpostavki svobodnega in racionalnega združevanja strank v
                    relativno stabilnih družbenih, političnih in gospodarskih razmerah, ko
                    demokratična ureditev držav, ki temelji na sporazumu med družbenimi elitami, ni
                    ogrožena od zunanjih ali notranjih sovražnikov. Politični akterji se povezujejo
                    v koalicije glede na politično bližino oz. podobne politične preference.<note
                        place="foot" xml:id="ftn3" n="2"> Abram De Swaan, <hi rend="italic"
                            >Coalition Theories and Cabinet Formations. A Study of Formal Theories
                            of Coalition Formation Applied to Nine European Parliaments after
                            1918</hi> (Amsterdam: Elsevier, 1973), 11. </note> Stranke se povezujejo
                    zaradi doseganja skupnih ciljev ob upoštevanju načela medsebojnega spoštovanja
                    partnerjev, kar predpostavlja upoštevanje moralnih in etičnih standardov.
                    Oblikovanje koalicij je podvrženo relativno stabilnim pravilom, ki jih
                    postavljajo same stranke v koalicijskih pogodbah, in zunanjim institucionalnim
                        pravilom.<note place="foot" xml:id="ftn4" n="3"> Wolfgang Mueller in Kaare
                        Stroem, <hi rend="italic">Coalition Governments in Western Europe</hi>
                        (Oxford: Oxford UP, 2000), 12.</note> Te tipologizacije, ki predpostavljajo
                    tudi različno sposobnost koalicijskega povezovanja (<hi rend="italic">coalition
                        capacity</hi>), upoštevajo različno moč partnerskih strank, ki je v glavnem
                    odvisna od števila osvojenih mandatov na demokratičnih volitvah in opredelitev
                    prioritet koalicijske vlade. Veliko manj pozornosti pa je bilo namenjeno
                    obnašanju in povezovanju strank v izrednih razmerah, usodi koalicij v vojnih
                    razmerah in še posebej na ozemljih držav pod okupacijo drugih držav, ki niso
                    spoštovale norm mednarodnega vojnega in humanitarnega prava. </p>
                <p>Takšen primer je delovanje strank oz. različnih političnih skupin ter njihovo
                    povezovanje v vojnem in povojnem času tudi pri nas na Slovenskem kot delu
                    jugoslovanskega prostora, ki je bil <hi rend="italic">sui generis</hi> zaradi
                    svoje raznolikosti in sposobnosti političnih inovacij. Pri ocenjevanju celotnega
                    političnega dogajanja pa je vsekakor treba upoštevati tudi razmerje med
                    notranjim dogajanjem oz. povezovanjem političnih skupin oz. strank za dosego
                    določenih ciljev ter zunanjimi političnimi in vojaškimi koalicijami med
                    posameznimi državami. Predpostavljamo, da se stranke povezujejo tudi v izrednih
                    razmerah ogroženosti od zunaj ali okoliščinah okupacije, ko so sicer formalno
                    prepovedane in je politično življenje zatrto. V vojnih razmerah ali pod tujo
                    okupacijo, ko obstaja tudi moralna in državljanska dolžnost upreti se nasilnemu
                    sovražniku z vsemi silami, bi bilo verjetno pričakovati, da se bo čim več strank
                    združilo in v skupnem interesu organiziralo odpor. Vendar ni mogoče izključiti
                    možnosti, da bodo posamezne politične (strankarske) skupine zaradi svojih
                    posebnih strategij ohranjanja ali pridobivanja moči in/ali v prepričanju o
                    posebni vrednosti svojih ideologij oz. zgodovinskem poslanstvu izkoristile te
                    okoliščine in skušale oblikovati koalicije, v katerih bi si zagotovile
                    dominantno ali vsaj odločilno vlogo.</p>
            </div>
            <div>
                <head>Strankarstvo in strankarsko povezovanje na Slovenskem v medvojnem obdobju in v
                    času druge svetovne vojne</head>
                <p>Pri ocenjevanju dejanskih okoliščin, v katerih so podani pogoji za odpor, je
                    vsekakor treba upoštevati, da Slovenci druge svetovne vojne in okupacije l. 1941
                    nismo pričakali v lastni državi z urejeno parlamentarno ureditvijo, v kateri bi
                    se stranke oblikovale in povezovale brez zunanjih vplivov, ampak le kot sestavni
                    del centralistično urejene in bolj ali manj avtoritarne monarhije. Del Slovencev
                    je živel tudi v sosednjih državah, največ v Italiji, ki ji je bila po prvi
                    svetovni vojni priključena Primorska, kjer so bili izpostavljeni najbolj grobemu
                    zatiranju. Značilno za to predvojno obdobje je bilo nadaljevanje globokih
                    notranjih delitev (<hi rend="italic">cleavages</hi>), posledica kulturnega boja
                    iz druge polovice 19. stoletja z izključevanjem drugače mislečih, ki sta ga
                    sprožili Rimskokatoliška cerkev in nanjo vezana SLS v patološki skrbi za čistost
                    vere, in na drugi strani boja liberalcev za sekularno državo in individualne
                    pravice. K temu so prispevale tudi delavske stranke, ki so se borile za
                    priznanje delavskih pravic ali celo za prevzem celotne oblasti. Te delitve, ki
                    so se kazale kot globoka ideološka nasprotja med tremi strankarskimi tabori, so
                    v vojnem času vplivale na povezovanje v (proto)koalicije – odporniške in
                    protiodporniške. Ob tem pa lahko ugotovimo tudi velik vpliv zunanjih dejavnikov
                    in koalicij, ki so se oblikovale v širšem evropskem in svetovnem prostoru med
                    bloki držav – najprej l. 1939 med nacistično Nemčijo in Sovjetsko zvezo proti
                    liberalnodemokratičnim državam, nato pa (po 22. juniju 1941) med temi državami
                    in Sovjetsko zvezo na eni strani ter Nemčijo in Italijo na drugi. Te zunanje
                    koalicije držav so vplivale na politiko posameznih strank v okupiranih državah
                    in tudi na Slovenskem, dajale pomoč in določale status odporniškim gibanjem,
                    vplivale na notranja razmerja sil in jih celo določale za povojni čas. Glavne
                    gibalne sile političnega dogajanja v Sloveniji so se znašle v neizprosni logiki
                    tudi teh zunanjih povezav.</p>
                <p>Med slovenskimi predvojnimi strankami, ki so se znašle v vojnih razmerah, so
                    glavne tri pripadale velikim strankarskim taborom, kakršni so se oblikovali že
                    konec 19. stoletja – katoliškemu, liberalnemu in socialnodemokratskemu. V svojih
                    programih so zastopale svoje posebne politične, socialne in gospodarske cilje,
                    ki so bili v veliki meri nekompatibilni, vendar tudi v praktičnem delovanju
                    strank ni bilo teženj po sodelovanju, npr. proti naraščajočim socialnim razlikam
                    ali jugoslovanskemu centralizmu. Zato v medvojnem obdobju ne moremo govoriti o
                    sodelovanju ali celo koalicijskih povezavah med slovenskimi strankami, razen da
                    so take povezave nastajale ne glede na ideološke razlike in razlike v politični
                    moči z večjimi strankami v širšem jugoslovanskem prostoru (zlasti s srbskimi,
                    manj s hrvaškimi). Slovenska ljudska stranka, ki jo je ob podpori Cerkve
                    podpiralo skoraj dve tretjini volivcev, je nastopala s kritiko komunizma in tudi
                    liberalnega kapitalizma ter si prizadevala (tako kot katoliške stranke drugje po
                    Evropi) za uveljavitev katoliških načel v socialnem in političnem življenju.
                    Odkrito je podpirala tudi ideale stanovske države (kakršni so bili uveljavljeni
                    v Avstriji po l. 1936). Proti njej je nastopala Slovenska liberalna stranka, ki
                    je predstavljala ideale sekularno razmišljujočega meščanstva, se zavzemala za
                    popolno ločitev Cerkve in države ter poudarjala koncept jugoslovanskega
                        unitarizma.<note place="foot" xml:id="ftn5" n="4"> Jurij Perovšek, <hi
                            rend="italic">O demokraciji in jugoslovanstvu. Slovenski liberalizem v
                            Kraljevini SHS/Jugoslaviji</hi> (Ljubljana: Inštitut za novejšo
                        zgodovino, 2013),
                    56.</note> Socialni demokrati, ki so
                    se zavzemali za delavske pravice, so se že l. 1920 razcepili – levo krilo je
                    vstopilo v Socialistično delavsko stranko Jugoslavije (komunistov), ki se je na
                    kongresu v Vukovarju l. 1920 preimenovala v Komunistično partijo Jugoslavije,
                    prevzela leninistično-boljševiški program s ciljem revolucionarnega prevzema
                    oblasti in sprejemala direktive Kominterne (z zakonom o zaščiti države je bila
                    l. 1921 prepovedana). Njeno desno krilo, ki se je zavzemalo za demokracijo in
                    zagovarjalo reformistični program, pa je l. 1921 vstopilo v Socialistično
                    stranko Jugoslavije.</p>
                <p>V predvojno strankarsko življenje je sicer močno posegla šestojanuarska
                    diktatura, uvedena l. 1929, saj so bile stranke nekaj časa prepovedane, po l.
                    1931 pa so bile z oktroirano ustavo dovoljene samo stranke, ki so oblikovale
                    vsedržavne liste. Slovenski liberalci so se l. 1933 združili v Jugoslovansko
                    nacionalno stranko – JNS,<note place="foot" xml:id="ftn6" n="5"> Ibid.,
                        226.</note> SLS pa se je l. 1935 pridružila srbskim konservativnim radikalom
                    in liberalcem v Jugoslovanski radikalni zajednici – JRZ.<note place="foot"
                        xml:id="ftn7" n="6"> Janko Prunk in Marjetka Rangus, <hi rend="italic">Sto
                            let življenja slovenskih političnih strank – 1890–1990</hi> (Ljubljana:
                        Založba Fakultete za družbene vede, 2014), 174.</note> Pri tem je vsaka
                    stranka v teh povezavah svojo udeležbo pri oblasti skušala izkoristiti tudi za
                    obračun s političnimi tekmeci v domačem političnem prostoru. V času pred
                    izbruhom vojne so se nasprotja med slovenskimi strankami še bolj zaostrila – SLS
                    je začela zagovarjati prilagoditev nemškemu novemu redu, naslednik dr. A.
                    Korošca na vrhu stranke, F. Kulovec, pa se je l. 1941 zavzel za pristop
                    Jugoslavije k trojnemu paktu. Liberalci so v tem prelomnem času ostajali trdni
                    podporniki parlamentarne demokracije in naklonjeni Veliki Britaniji, JNS je 27.
                    marca 1941 tudi vstopila v »pučistično« vlado generala D. Simovića. Ena
                    najmanjših in najbolj radikalna je bila ilegalna KPS, ki se je v skladu s sklepi
                    IV. konference KPJ oblikovala iz slovenskega dela KPJ in na ustanovnem kongresu
                    l. 1937 na Čebinah sprejela ljudskofrontno usmerjen program.<note place="foot"
                        xml:id="ftn8" n="7">
                        <hi rend="italic">Statut Zveze komunistov Slovenije</hi> (Ljubljana: ČZDO
                        Komunist, 1979), 66.</note> V njem je svoje sile dala na razpolago
                    slovenskemu narodu in zagovarjala njegovo pravico do samoodločbe v obliki
                    jugoslovanske federacije. Slovenski komunisti so sicer nekaj časa v skladu s
                    politiko Kominterne skušali oblikovati ljudske fronte proti naraščajočemu
                    fašizmu v Evropi, skupaj z disidenti iz nekaterih drugih strank, vendar ti
                    poskusi niso bili uspešni.<note place="foot" xml:id="ftn9" n="8"> Prunk in
                        Rangus, <hi rend="italic">Sto let življenja</hi>, 181.</note> Po
                    nemško-sovjetskem paktu, podpisanem 25. avgusta l. 1939, je KPS na 3. konferenci
                    v Vinjah v skladu s stališčem Kominterne začela celo zagovarjati stališče, da
                    sta za drugo svetovno vojno odgovorni imperialistični Anglija in Francija. Na 5.
                    državni konferenci KPJ oktobra 1940 v Zagrebu je E. Kardelj celo izjavil, da
                    bodo šli komunisti v oborožen boj proti okupatorju, samo če bodo imeli možnost
                    za revolucijo.<note place="foot" xml:id="ftn10" n="9"> Bojan Godeša, <hi
                            rend="italic">Slovensko nacionalno vprašanje med drugo svetovno
                            vojno</hi> (Ljubljana: Inštitut za novejšo zgodovino, 2006), 33.</note>
                    Vse te razlike in nasprotja so nakazovali, kakšne strategije ohranjanja ali
                    pridobivanja moči bodo posamezne stranke oblikovale oz. katere cilje bodo
                    zasledovale v času okupacije.</p>
                <p>Napad na Jugoslavijo in na Slovenijo kot njen del 6. aprila 1941 so slovenske
                    politične stranke doživele povsem sprte, vendar so zastopniki legalnih
                    političnih strank ustanovili Narodni svet, ki naj bi prebivalce zastopal pred
                    okupatorji, a je ta zaradi nepriznavanja na strani okupatorjev hitro nehal
                    delovati. Sodelovanje KPS so zavrnili, češ da ni legalna stranka, ta pa je
                    obnovila stike z nekdanjimi zavezniki v Ljudski fronti.<note place="foot"
                        xml:id="ftn11" n="10"> Peter Vodopivec, <hi rend="italic">Od Pohlinove
                            slovnice do samostojne države</hi> (Ljubljana: Založba Modrijan, 2006),
                        266.</note></p>
                <p>Vodstva predvojnih vodilnih strankarskih taborov so se po okupaciji
                    jugoslovanskega dela slovenskega ozemlja od treh držav pretežno defetistično
                    odločala za taktiko čakanja in prilagajanja ali pa so – kljub svojim lastnim,
                    pred vojno sprejetim zavezam – dajala izjave lojalnosti novi oblasti, ki je
                    razveljavila prejšnji pravni red (klerikalna SLS in liberalna stranka sta
                    priključitev Ljubljanske pokrajine Italiji, ki je bila v nasprotju z mednarodnim
                    pravnim redom, celo pozdravili, kar je vzbudilo začudenje med zahodnimi
                    zavezniki). Sprejemala so tudi upravno in gospodarsko sodelovanje z okupatorjem,
                    ki je bilo z vidika potrebe po preživetju posameznikov in njihovih družin sicer
                        razumljivo,<note place="foot" xml:id="ftn12" n="11"> Gregor Kranjc, <hi
                            rend="italic">Hoja s hudičem</hi> (Ljubljana: Založba Ciceron, 2014),
                        306.</note> vendar je to sodelovanje hitro dobivalo značilnosti kolaboracije
                    (članstvo v Consulti, ki jo je ustanovila italijanska okupacijska oblast).
                    Medtem je ilegalna, maloštevilna, a dobro organizirana KPS sprejela povsem
                    drugačno strategijo. Takoj po okupaciji Slovenije je 26. aprila v Ljubljani
                    skupaj z nekaterimi skupinami v skladu s politiko Kominterne ustanovila
                    Protiimperialistično fronto. Po napadu Nemčije na Sovjetsko zvezo 22. junija
                    1941 je bila preimenovana v Osvobodilno fronto slovenskega naroda – OF,<note
                        place="foot" xml:id="ftn13" n="12"> Godeša, <hi rend="italic">Slovensko
                            nacionalno vprašanje</hi>, 18–19. </note> ki je začela agitacijo za
                    oborožen odpor proti okupatorjem. </p>
                <p>V OF so na povabilo KPS pristopile nekatere manjše pa tudi večje politične
                    skupine oz. »disidentske skupine bivših političnih strank«,<note place="foot"
                        xml:id="ftn14" n="13"> France Bučar, <hi rend="italic">Usodne odločitve</hi>
                        (Ljubljana: Časopis za kritiko znanosti), 62.</note> kot so bili krščanski
                    socialisti, demokratično krilo Sokola in kulturniki, niso pa bile povabljene
                    stranke, ki so bile v predvojnem času politični in ideološki konkurenti in so
                    malo prej zavrnile sodelovanje KPS v Narodnem odboru. Prav tako ni bil povabljen
                    primorski TIGR kot ena prvih protifašističnih organizacij v Evropi, kar bi dalo
                    OF vseslovenski značaj. Kljub takšni omejeni sestavi je OF bila oblika
                    protokoalicije v vojnih razmerah, ki bi lahko temeljila na enakopravnosti in
                    medsebojnem spoštovanju partnerjev pri doseganju skupnih ciljev narodne
                    osvoboditve, kakršne v času druge svetovne vojne poznamo tudi v nekaterih drugih
                    zasedenih evropskih državah. Italijanska KPI je bila dejansko v koaliciji z
                    drugimi protifašističnimi strankami, od katerih je po kapitulaciji Italije l.
                    1943 vsaka imela tudi svoje oborožene oddelke.<note place="foot" xml:id="ftn15"
                        n="14"> Bogdan C. Novak, »Trst: Osvobodilna fronta 1941–1943,« v: <hi
                            rend="italic">Slovenski upor 1941. Osvobodilna fronta slovenskega naroda
                            pred pol stoletja. Zbornik referatov na znanstvenem posvetu v dneh 23.
                            in 24. maja 1991 v Ljubljani</hi>, ur. Ferdo Gestrin, Bogo Grafenauer in
                        Janko Pleterski (Ljubljana: Slovenska akademija znanosti in umetnosti,
                        1991), 283.</note>
                </p>
                <p>Vendar je bila OF hkrati tudi taktično vojno-politično zavezništvo, v katerem je
                    KPS zasledovala svoje posebne cilje ne glede na druge člane, ki so imeli svoje
                    predstave o OF kot koaliciji, ki se ravna po demokratičnih pravilih. KPS je
                    imela kot iniciator med ustanovnimi člani nedvomno vodilno vlogo in je določala
                    tudi pogoje sodelovanja. Odločala je tudi o morebitnem vstopu ali izstopu drugih
                    skupin – skupina »Stara pravda« Č. Nagodeta je bila na začetku l. 1942
                    izključena iz OF zaradi svojega odnosa do generala Mihajlovića,<note
                        place="foot" xml:id="ftn16" n="15"> Godeša, <hi rend="italic">Slovensko
                            nacionalno vprašanje</hi>, 60.</note> verjetno pa tudi zaradi strahu KPS
                    pred izgubo nadzora. Eden od razlogov za to dominantno vlogo je morda bil, da je
                    bila KPS kot del KPJ vendarle stranka (čeprav ilegalna), ostalim skupinam, ki so
                    morda to poskušale, pred vojno ni uspelo postati stranke. Neenakopravnost
                    ustanovnih skupin – članic znotraj OF – se je najbolj jasno pokazala takrat, ko
                    so komunisti za hrbtom svojih partnerjev avgusta 1941 ustanovili
                    Varnostno-obveščevalno službo – VOS, nad katero so imeli izključen nadzor in ki
                    je delovala po njihovih navodilih.<note place="foot" xml:id="ftn17" n="16">
                        Ljuba Dornik - Šubelj, <hi rend="italic">OZNA in prevzem oblasti
                            1944</hi>–<hi rend="italic">46</hi> (Ljubljana: Založba Modrijan, 2013),
                        12.</note> O tem nekaj časa niso obvestili drugih skupin, sestavi vodstva in
                    članstva VOS pa sta ostali prikriti. VOS je izvajala likvidacije nasprotnikov in
                    tudi ljudi, ki so zastopali le drugačen način boja proti okupatorju, kar je
                    pravno in moralno nevzdržno.<note place="foot" xml:id="ftn18" n="17"> Bučar, <hi
                            rend="italic">Usodne odločitve</hi>, 63.</note> Samovoljno obračunavanje
                    z nasprotniki je konec leta 1941 in na začetku 1942 povzročilo resna razhajanja
                    med pristaši OF.<note place="foot" xml:id="ftn19" n="18"> Vodopivec, <hi
                            rend="italic">Od Pohlinove slovnice</hi>, 278. </note> Z VOS se povezuje
                    tudi nerazumno nasilje na osvobojenih ozemljih l. 1942, povezano s t. i. drugo
                    fazo revolucije konec l. 1942, ki je odvrnilo številne ljudi in OF, ki je
                    postajala vsenarodno gibanje, povzročilo veliko škodo. V imenu antikomunizma se
                    je začel boj proti OF in partizanskemu gibanju, ki je dobil značilnosti
                    državljanske vojne.<note place="foot" xml:id="ftn20" n="19"> Božo Repe, <hi
                            rend="italic">S puško in knjigo</hi> (Ljubljana: Mladinska knjiga,
                        2015), 84.</note></p>
                <p>Ne glede na svojo omejeno pluralno sestavo in notranja razmerja moči je OF z
                    učinkovitim delovanjem prevzemala vodilno vlogo v legitimnem odporu proti
                    okupatorjem, zlasti po tem, ko so vodstva t. i. meščanskih strank, ki niso
                    tvegale odpora, začela aktivno politično sodelovanje z okupatorjem, to pa je
                    preraščalo v vojaško (ustanovitev MVAC). Ko se je Vrhovni plenum OF 16.
                    septembra 1941 konstituiral v Slovenski narodni osvobodilni odbor – SNOO, je bil
                    sprejet sklep, da OF v času boja zoper okupatorje edina predstavlja slovenski
                    narod in da je vsako organiziranje izven OF škodljivo.<note place="foot"
                        xml:id="ftn21" n="20"> Tamara Griesser - Pečar, <hi rend="italic">Začetek
                            državljanske vojne</hi> (Ljubljana: Institut Karantanija in Institut NR,
                        2015), 132. </note> Hkrati je sprejel tudi <hi rend="italic">Odlok o zaščiti
                        slovenskega naroda</hi>, ki je uvedel revolucionarno sodstvo brez
                    upoštevanja načel pravne države, kar je omogočilo kaznovanje domnevnih
                    izdajalcev ali nasprotnikov brez možnosti zagovora in pritožbe. Sprejet je bil
                    še sklep, da so slovenske partizanske čete pod skupnim poveljstvom partizanske
                    vojske Jugoslavije (kar je pomenilo pod poveljstvom generalnega sekretarja KPJ
                    Josipa Broza - Tita). Na svojem drugem zasedanju 1. novembra 1941 je SNOO
                    sprejel temeljne točke OF, ki bi jih lahko razumeli kot pravi program oz.
                    sporazum o skupnih ciljih vseh partnerskih skupin. Te točke so izrecno določale,
                    da je treba začeti z oboroženim odporom (prva), da bo OF po osvoboditvi prevzela
                    oblast kot celota (sedma) in tudi da bo OF potem postavila dosledno ljudsko
                    demokracijo (deveta) oz. da se bodo vse politične in socialne spremembe izvršile
                    na demokratičen način. Hkrati so izražale privrženost ideji Zedinjene Slovenije,
                    jugoslovanstvu in celo povezanosti slovanskih narodov pod vodstvom velikega
                    ruskega naroda. Ta deklarativni program je sicer poudarjal medsebojno lojalnost
                    vseh skupin v OF, ki obdržijo svoje posebnosti in identiteto, a je na drugi
                    strani dejansko omogočal monopolizacijo odpora najmočnejši stranki. Napoved
                    vzpostavitve ljudske demokracije, ki se razlikuje od parlamentarne, je bila
                    dejansko izraz partikularnega interesa vodilne stranke.</p>
                <p>Svoj prvotni pluralni in koalicijski značaj je OF izgubila s t. i. <hi
                        rend="italic">Dolomitsko izjavo</hi> 28. februarja 1943, ki je pravzaprav
                    nov sporazum o razmerju med skupinami, napisan v leninistično-boljševiškem
                        duhu.<note place="foot" xml:id="ftn22" n="21"> Prunk in Rangus, <hi
                            rend="italic">Sto let življenja</hi>, 206.</note> Predstavniki ostalih
                    skupin so se namreč morali podrediti KPS in odpovedati svojemu avtonomnemu
                    političnemu organiziranju oz. »utopiti svoje posebne identitete v
                    revolucionarnem projektu KPS«, kot je zapisala Spomenka Hribar. S to izjavo naj
                    bi »učenci ruskih boljševikov z boljševiško vztrajnostjo in stalinsko
                    nepopustljivostjo vzpostavili absolutno avtoriteto partije«.<note place="foot"
                        xml:id="ftn23" n="22"> Spomenka Hribar, <hi rend="italic">Dolomitska
                            izjava</hi> (Ljubljana: Nova Revija, 1991), 129.</note> S tem je bilo
                    preprečeno, da bi se OF tudi kdaj kasneje lahko spremenila v normalno
                    strankarsko koalicijo, pokopane pa so bile tudi možnosti kasnejšega normalnega
                    demokratičnega političnega življenja na Slovenskem. Enostrankarski totalitarizem
                    je bil povsem nesprejemljiv za slovenske razmere, še bolj neopravičljiv pa je
                    bil prav zaradi zmage antifašistične koalicije, katere del so bile slovenske
                    partizanske sile. Tega se je kasneje zavedela tudi Stranka demokratične prenove
                    (SDP) kot formalnopravna naslednica Komunistične partije oz. Zveze komunistov,
                    ki je l. 1992 politično ocenila <hi rend="italic">Dolomitsko izjavo</hi> in
                    njene posledice. V posebni izjavi je ugotovila, da je podrejanje partnerjev
                    znotraj OF povzročilo, da je iz množičnega odporniškega gibanja nastala
                    totalitarna komunistična oblast.<note place="foot" xml:id="ftn24" n="23"> Skupna
                        izjava Stranke demokratične prenove (SDP) in Slovenskih krščanskih
                        socialistov (SKS). Za SDP so jo podpisali dr. C. Ribičič, M. Potrč, P. Bekeš
                        in F. Pivec. – <hi rend="italic">Delo</hi>, 29. 2. 1992.</note></p>
                <p><hi rend="italic">Dolomitsko izjavo</hi> je mogoče razumeti na eni strani
                    predvsem z vidika strategije dominantne revolucionarne (»levje«) stranke, da si
                    pridobi čim več zaslug in moči za povojni prevzem oblasti. KPS je v skladu s
                    strategijo KPJ že med vojno načrtovala več »faz« revolucije, po zgledu ruske
                    boljševiške stranke, ki je l. 1917 prevzela oblast v Rusiji, v januarju 1918 pa
                    razgnala prvi demokratično izvoljeni ruski parlament. Pri tem je uporabljala
                    različne taktike pridobivanja zaveznikov, ki lahko postanejo odvečni v
                    situaciji, ko komunisti presodijo, da jih nihče več ne more ogroziti. Seveda je
                    razloge za <hi rend="italic">Dolomitsko izjavo</hi> mogoče iskati tudi v
                    zunanjem kontekstu – v neobstoju primerljive pluralno sestavljene odporniške
                    strukture v drugih delih Jugoslavije in še bolj v popolnem nerazumevanju
                    slovenskih razmer v kominternsko nastrojenem jugoslovanskem partijskem vodstvu
                    pa tudi v napačnem predvidevanju, da lahko pride do izkrcanja zahodnih
                    zaveznikov, kar bi utegnilo spremeniti politično in vojaško razmerje.<note
                        place="foot" xml:id="ftn25" n="24"> Repe, <hi rend="italic">S puško in
                            knjigo</hi>, 77.</note> Takšna revolucionarna strategija osvajanja
                    oblasti z vsemi sredstvi je bila v nasprotju s civilizacijskimi standardi in
                    metodami demokratičnega političnega delovanja,<note place="foot" xml:id="ftn26"
                        n="25"> Janko Prunk, »Srečanje s socialistično preteklostjo v Sloveniji,« v:
                            <hi rend="italic">O vzponu komunizma na Slovenskem</hi>, ur. Lovro Šturm
                        (Ljubljana: Založba Karantanija, 2015), 27.</note> še posebej če upoštevamo
                    dejanski kontekst vojne, ki je zahteval čim večje sodelovanje ali pa vsaj
                    preprečevanje vsega, kar bi vodilo v medsebojne spopade oz. državljansko vojno. </p>
                <p>S to izjavo pa se pomen OF oz. njenega partizanskega gibanja kljub razraščanju
                    državljanske vojne vendarle ni zmanjšal, saj so se na drugi strani v njenem
                    okviru začeli oblikovati povsem novi slovenski oblastni organi kot organi nove
                    ljudske oblasti, ki je nastajala na področju celotne Jugoslavije. Pri tem je
                    bila zamišljena tudi povsem nova federativna povezava nacionalnih republik. V
                    začetku oktobra 1943 je bil na osvobojenem ozemlju sklican kočevski zbor kot
                    nekakšen slovenski predparlament, ki je predstavljal tisti del Slovencev, ki so
                    bili organizirani v OF, in izvolil 120-članski Slovenski narodnoosvobodilni
                    odbor – SNOO. Njegov pomen je prav zaradi notranjih in zunanjih dejavnikov ter
                    okoliščin izjemno velik, saj je sprejel nekaj pomembnih sklepov za vzpostavitev
                    slovenske državnosti, kot npr. sklep o razglasitvi slovenske suverenosti in o
                    vstopu Slovenije skupaj s Primorsko v novo, federativno Jugoslavijo. Izvolil je
                    tudi delegacijo, ki je predstavljala Slovence na 2. zasedanju AVNOJ v Jajcu 29.
                    novembra 1943 in zastopala stališče, da mora biti nova Jugoslavija utemeljena na
                    pravici narodov do samoodločbe in odcepitve, AVNOJ pa se je razglasil za
                    najvišje zakonodajno telo nove federativne države in ustanovil svojo vlado. SNOO
                    se je nato 20. februarja 1944 sestal v Črnomlju in se preimenoval v Slovenski
                    narodnoosvobodilni svet ter razglasil za najvišje slovensko predstavniško in
                    zakonodajno telo, njegovo predsedstvo pa je imelo vlogo »partizanske
                        vlade«.<note place="foot" xml:id="ftn27" n="26"> Vodopivec, <hi
                            rend="italic">Od Pohlinove slovnice</hi>, 296.</note> Politično
                    življenje na področju celotne Jugoslavije, vključno s Slovenijo, je tako dobilo
                    povsem nov ustavnopravni okvir, v katerem so dejansko oblast sicer utrjevali
                    komunisti, ne glede na svoje politične zaveznike v OF ali ostale stranke, ki so
                    bile izven OF. Ključno mesto v tem sistemu je imela politična policija – po
                    ukinitvi VOS je v maju 1944 nastala OZNA, ki je bila neposredno podrejena
                    jugoslovanskemu političnemu vodstvu.<note place="foot" xml:id="ftn28" n="27">
                        Dornik - Šubelj, <hi rend="italic">OZNA</hi>, 27.</note> KPJ je bila v
                    drugih delih Jugoslavije dejansko edina politična sila, ki je vodila odporniško
                    oz. partizansko gibanje proti okupatorju in hkrati proti nacionalističnim silam
                    oz. silam, ki so hotele ohraniti predvojno ureditev. Na to dogajanje slovenski
                    »protirevolucionarni« tabor, ki je medtem sprejel aktivno sodelovanje z
                    okupatorjem v boju proti partizanskim silam in naj bi se po navodilih iz Londona
                    že l. 1944 moral sporazumeti z OF, ni imel nikakršnega vpliva. Partizansko
                    vojsko so medtem tudi zahodni zavezniki priznali kot vojsko, ki je na strani
                    zavezniških sil. </p>
                <p>Na ozemlju Slovenije je sicer med vojno prihajalo tudi do povezovanja predvojnih
                    legalnih strank, ki je imelo koalicijske značilnosti. Na začetku okupacije so se
                    vse legalne stranke povezale v Narodni svet, ki si je neuspešno prizadeval, da
                    bi ohranil ozemeljsko celovitost Slovenije. T. i. nekomunistične stranke, ki so
                    skrivaj in v omejenem obsegu še vedno delovale in nasprotovale taktiki
                    oboroženega odpora, njegovi monopolizaciji v okviru OF in še posebej vlogi
                    komunistov v njem, so nato aprila 1942 kot protiutež OF ustanovile Slovensko
                    zavezo – med člani so bile poleg SLS in liberalcev tudi stranke in skupine, ki
                    so zbežale od OF oz. KPS.<note place="foot" xml:id="ftn29" n="28"> Kranjc, <hi
                            rend="italic">Hoja s hudičem</hi>, 150.</note> Vendar je Slovenska
                    zaveza zaradi nesoglasij glede načina odpora in možnosti vse nasilnejših
                    protiukrepov italijanske okupatorske vojske razpadla po letu dni.<note
                        place="foot" xml:id="ftn30" n="29"> Perovšek, <hi rend="italic">O
                            demokraciji in jugoslovanstvu</hi>, 253.</note> Nekomunistične stranke
                    (SLS, liberalci in socialisti) so se potem v oktobru l. 1944 povezale v Narodni
                    odbor – NO, ki se je proglasil za začasno narodno predstavništvo države
                    Slovenije. Ta je šel v svojih programskih točkah veliko dlje in napovedal
                    zedinjeno Slovenijo ter pridružitev federativni Jugoslaviji, vendar pod srbsko
                    dinastijo Karađorđevićev, ter prenovo socialnega in gospodarskega reda.<note
                        place="foot" xml:id="ftn31" n="30"> Prunk in Rangus, <hi rend="italic">Sto
                            let življenja</hi>, 214.</note> Vendar bi tudi te <hi rend="italic">ad
                        hoc</hi> politične povezave, ki so bile dejansko poskus taktiziranja, če bi
                    se ustvarile možnosti za sodelovanje pri vzpostavljanju povojne oblasti ob
                    pomoči zahodnih zaveznikov, težko opredelili kot koalicije. Vodstva predvojnih
                    legalnih strank, ki so se v državljanski vojni odločila sodelovati z okupatorjem
                    (kar je bilo tudi v nasprotju s Kazenskim zakonikom predvojne Jugoslavije), niso
                    več razpolagala z ustrezno legitimnostjo, NO pa ni razpolagal z dejanskimi
                    silami, ki bi mu zagotovile prevzem oblasti ob koncu vojne – zasedanje
                    parlamenta, ki je bilo sklicano 3. maja 1945 v Ljubljani, tudi ni imelo širše
                    legitimnosti, saj je ta predstavljal predvsem prebivalce Ljubljane, domobranske
                    sile pa so se z nemško vojsko umikale na Koroško.</p>
                <p>Komunisti, ki so medtem že povsem obvladovali OF, so se že spomladi 1944 začeli
                    pripravljati na končni prevzem oblasti oz. vzpostavitev novega povojnega
                    političnega reda, ki naj bi preprečil povratek večstrankarstva ter možnost
                    kakršnekoli opozicije.<note place="foot" xml:id="ftn32" n="31"> Jera Vodušek -
                        Starič, <hi rend="italic">Prevzem oblasti 1944–1946</hi> (Ljubljana:
                        Cankarjeva založba, 1992), 210.</note> Oblast je ob koncu vojne v imenu OF
                    dejansko prevzela KPS, ki je začela nemudoma uresničevati svoj program za
                    vzpostavitev ljudske demokracije ne glede na temeljne točke OF, ki so določale,
                    da se bodo vprašanja, ki presegajo okvir narodne osvoboditve, po osvoboditvi
                    reševala na dosledno demokratičen način ter da bomo ohranili slovensko narodno
                    vojsko. Nekaj možnosti za ponovno politično pluralizacijo na področju celotne
                    Jugoslavije sta sicer ustvarjala pritisk zahodnih zaveznikov in 1. novembra 1944
                    sklenjen sporazum med kraljevo londonsko vlado in t. i. »avnojsko« vlado
                    (sporazum Tito-Šubašić), ki je omogočal večstrankarstvo, kar so izkoristile samo
                    nekatere stranke v Srbiji, na Hrvaškem in v Črni gori.<note place="foot"
                        xml:id="ftn33" n="32"> Ibid., 164.</note> V skladu z njim se je
                    371-članskemu Avnoju, ki se je l. 1945 na svojem tretjem zasedanju v Beogradu
                    konstituiral kot začasna narodna skupščina, pridružilo 124 predvojnih poslancev
                    različnih strank, ki med vojno niso sodelovale z okupatorjem ali nasprotovale
                    partizanskemu boju, in so predstavljali opozicijo (od 28 predvojnih slovenskih
                    poslancev so se vključili le trije). Opozicija, ki je nasprotovala hitremu
                    spreminjanju pravil demokratičnega življenja, ni mogla preprečiti, da začasna
                    skupščina ne bi sprejela vrste zakonov, ki so v temelju spreminjali družbeno,
                    gospodarsko in upravno ureditev države. Sprejet je bil tudi zakon o svobodi
                    združevanja, ki je omogočal politično organiziranje, vendar se komunisti niso
                    formalno registrirali kot politična stranka in so delovali iz ozadja.<note
                        place="foot" xml:id="ftn34" n="33"> Vodopivec, <hi rend="italic">Od
                            Pohlinove slovnice</hi>, 313.</note> V praksi so bili poskusi oživljanja
                    predvojnih strank, ki bi vnašali elemente političnega tekmovanja in
                    koalicijskega povezovanja, onemogočeni z različnimi administrativnimi ovirami in
                    vmešavanjem v sestavo in delo volilnih odborov.<note place="foot" xml:id="ftn35"
                        n="34"> Vojislav Koštunica in Kosta Čavoški, <hi rend="italic">Stranački
                            pluralizam ili monizam</hi> (Beograd: Institut društvenih nauka, 1983),
                        89.</note> Združena opozicija je zato 20. septembra 1945 dala izjavo, da v
                    takih razmerah 11. novembra 1945 ne bo nastopila na volitvah v ustavodajno
                    skupščino, ker nima enakopravnih možnosti za sodelovanje oz. ni mogla oblikovati
                    svojih list. Opozicijske stranke, ki so se tako dejansko same izključile, so
                    nato hitro izginjale s političnega prizorišča, oktobra 1945 je iz vlade izstopil
                    tudi I. Šubašić. Na volitvah 11. novembra 1945 je nastopila samo lista Ljudske
                    fronte, v katero se je vključila tudi slovenska OF, opozicija pa se sploh ni
                    skušala organizirati (nasprotniki nove ureditve so sicer lahko volili s
                    kroglico, ki so jo spustili v skrinjico brez liste). Na ravni cele Jugoslavije
                    je lista Ljudske fronte tako dobila 90 odstotkov glasov. V Sloveniji je od 63
                    odstotkov volivcev, ki so imeli volilno pravico, svoj glas oddalo 81 odstotkov
                    volivcev ali komaj nekaj nad polovico. Novoizvoljena ustavodajna skupščina je
                    29. novembra 1945 ukinila monarhijo in dotedanjo Demokratično federativno
                    Jugoslavijo (DFJ) preimenovala v Federativno ljudsko republiko Jugoslavijo
                    (FLRJ), ki so jo z zadržki do komunističnega režima z zamudo priznale tudi
                    zahodne države.</p>
                <p>Možnosti večstrankarstva in povezovanja strank v koalicije so bile sicer formalno
                    omogočene tudi z novo jugoslovansko ustavo iz l. 1946, ki je bila sicer
                    oblikovana po zgledu na sovjetsko (»stalinsko«) ustavo iz l. 1936. Ta je
                    uveljavila načelo enotnosti oblasti ter omogočila koncentracijo oblasti v rokah
                    izvršilnih organov, spojenih z organi KPJ.<note place="foot" xml:id="ftn36"
                        n="35"> Ciril Ribičič, <hi rend="italic">Razvoj skupščinskega sistema v
                            SFRJ</hi> (Ljubljana: Pravna fakulteta, 1978), 59.</note> Uvedla je tudi
                    moderno republikansko ureditev in ločitev cerkve od države ter določala vrsto
                    temeljnih demokratičnih pravic, med drugim tudi svobodo oblikovanja strank in
                    žensko volilno pravico. Podobne formulacije je prevzela tudi prva slovenska
                    ustava, sprejeta 1. februarja 1947. Slovenska ustava iz l. 1947 je med pravicami
                    formalno opredelila tudi svobodo tiska, govora in združevanja, pri čemer pa te
                    pravice ni bilo mogoče uporabiti za rušenje ustavne ureditve, medtem ko ni
                    vsebovala nobenih določb o mestu Komunistične partije. Ta je še naprej z vsemi
                    sredstvi odpravljala možnosti političnega pluralizma, v Sloveniji med drugim z
                    odmevnimi sodnimi procesi proti domnevnim nasprotnikom ali mogočim političnim
                    konkurentom. V letih 1946–1948 je bilo več sodnih procesov, na katerih je
                    obračunala z lastnimi pristaši in ljudmi, ki so skušali uporabiti ustavno
                    deklarirane pravice po samostojnem političnem organiziranju. Za usodo
                    političnega pluralizma in morebitnega koalicijskega povezovanja na Slovenskem je
                    bil gotovo najbolj usoden kazenski proces proti Črtomirju Nagodetu l. 1947, ki
                    je pomenil brutalen obračun s predvojno nekomunistično inteligenco in
                    potencialno opozicijo. Na njem so obsodili vrsto slovenskih izobražencev,
                    liberalcev, predvojnih podjetnikov in univerzitetnih profesorjev, med katerimi
                    sta bila tudi ugledni profesor pravne fakultete in begunec izpod fašizma Boris
                    Furlan ter Ljubo Sirc, ki so se zavzemali za večstrankarsko demokracijo.
                    Obtožnica jim je očitala, da so se povezali z »izdajalskimi« politiki v Zagrebu
                    in Beogradu, delali za zahodne obveščevalne službe in pripravljali oboroženo
                    vstajo zoper FLRJ.<note place="foot" xml:id="ftn37" n="36"> Ljubo Sirc, <hi
                            rend="italic">Between Hitler and Tito. Nazi Occupation and Communist
                            Opression</hi> (London: A. Deutsch, 1989), 95.</note> Čeprav so
                    dokazovali, da je šlo za legalno opozicijsko delovanje na osnovi sporazuma
                    Tito-Šubašić in nove ustave, jim je sodišče izreklo izredno hude kazni – trije
                    obtoženi so bili obsojeni na smrt, sodbo nad Nagodetom so izvršili.<note
                        place="foot" xml:id="ftn38" n="37"> Mateja Jeraj in Jelka Melik, <hi
                            rend="italic">Kazenski proces proti obtoženim v skupini Črtomirja
                            Nagodeta</hi> (Ljubljana: Arhiv Republike Slovenije, 2015), 157. </note>
                    Med odmevnimi procesi je bil tudi t. i. »dachavski« proces l. 1948 proti vrsti
                    predvojnih komunistov in pristašem OF, ki je bil neke vrste obračun z notranjo
                    partijsko opozicijo po sovjetskem zgledu. Obtoženi so bili, da so gestapovski
                    vohuni, agenti imperialističnih držav, sodelavci sovražnikov ljudstva, saboterji
                    itd. Enajst jih je bilo obsojenih na smrt.</p>
                <p>Kljub temu da je KPS vedno bolj in vse nasilneje uveljavljala politični monizem,
                    se je predstava o pluralnosti OF oz. njeni koalicijski naravi sicer še vedno
                    obdržala. T. i. plebejski del OF je naivno pričakoval, da bo prišlo tudi do
                    formalne obnove pluralnosti OF in da bodo na prvih povojnih volitvah lahko
                    sodelovali vsi štirje soustanovitelji, kar bi omogočilo politično pluralno
                    sestavo slovenske (in tudi jugoslovanske) ustavodajne skupščine in tudi samosvoj
                    razvoj Slovenije znotraj federativne države.<note place="foot" xml:id="ftn39"
                        n="38"> Zdenko Roter, <hi rend="italic">Iztreznjenje</hi> (Ljubljana: Naši
                        razgledi, 1990), 123.</note> Vendar se to ni uresničilo – partijska elita je
                    vsako ogrožanje svoje monopolne oblasti preganjala in zatrla. Podobna zamisel o
                    koalicijski prenovi takratne SZDL (v katero se je povezovalo vseh pet takratnih
                    »družbenopolitičnih organizacij«, vključno z ZKS) se je pojavila šele l. 1968 v
                    obdobju slovenskega partijskega liberalizma, ki je trajalo do l. 1972. Čeprav
                    volitve v slovensko skupščino l. 1969 niso bile večstrankarske, se je za isto
                    mesto prvič potegovalo več različnih kandidatov, kar je okrepilo vlogo
                    republiškega zbora. V njem se je oblikovala skupina kritičnih poslancev, ki so
                    posegali v zakonodajno delo in se – med drugim – uprli načinu kandidiranja v
                    zvezno predsedstvo (akcija 25 poslancev). Ker so s tem ogrozili vladajočo
                    politično elito, ki je svojo vlogo še vedno pojmovala v boljševiškem duhu, je
                    prišlo do ostrega političnega obračuna z nosilci liberalnih idej in njihove
                    odstranitve iz političnega življenja.<note place="foot" xml:id="ftn40" n="39">
                        Peter Jambrek, <hi rend="italic">Ustavna demokracija</hi> (Ljubljana:
                        Državna založba Slovenije, 1992), 38.</note> Leta 1974 je nato (po dveh
                    predhodnih) prišlo do povsem nove ustave – jugoslovanske oz. republiške
                    slovenske, ki je povsem odpravila možnost političnega pluralizma oz. ga
                    nadomestila s »pluralizmom samoupravnih interesov«. Posebnost te ustave je bila
                    sicer v ponovnem poudarku na primarni suverenosti republik.</p>
            </div>
            <div>
                <head>Koalicijsko povezovanje v Sloveniji konec 80. in na začetku 90. let</head>
                <p>Končen propad odrešenjskega boljševiškega koncepta ljudske oz. razredne
                    demokracije in centralizacije oblasti v rokah revolucionarne politične elite,
                    kakršen se je uveljavil v povojni Jugoslaviji po sovjetskem zgledu, se je zgodil
                    šele v obdobju vsesplošne krize v vseh državah socialističnega bloka konec 80.
                    let dvajsetega stoletja.<note place="foot" xml:id="ftn41" n="40"> Drago Zajc,
                            <hi rend="italic">Razvoj parlamentarizma</hi> (Ljubljana: Fakulteta za
                        družbene vede, 2004), 79.</note> Hkrati se je pokazalo, da sodobne
                    demokratične vladavine ni mogoče vzpostaviti brez strank.<note place="foot"
                        xml:id="ftn42" n="41"> Danica Fink - Hafner, <hi rend="italic">Politične
                            stranke</hi> (Ljubljana: Fakulteta za družbene vede, 2001), 17.</note>
                    Koncept politične pluralnosti in demokratičnega koalicijskega povezovanja se je
                    v Sloveniji ponovno uveljavil s pojavom novih gibanj in zametkov strank. Medtem
                    ko je KPS nekaj časa še vztrajala pri nestrankarskem pluralizmu in iskala način
                    sestopa z oblasti, med drugim z amandmaji k ustavi iz. l. 1974, sprejetimi 27.
                    septembra 1989, ki so ponovno vzpostavili pravico do političnega združevanja, so
                    se nove slovenske opozicijske stranke (SKD, SDZ, SDZS in SKZ) 4. decembra 1989
                    združile v prvo moderno slovensko demokratično koalicijo Demos. Ta je 19.
                    decembra 1989 predstavila svoj program, katerega temeljne točke so bile
                    parlamentarna demokracija in osamosvojitev Slovenije. Vseboval je vse bistvene
                    elemente modernih koalicijskih programov oz. pogodb in onemogočal, da bi
                    posamezna vodilna ali nosilna stranka koalicije prevladovala nad partnerskimi
                    strankami ali prevzemala zasluge cele koalicije. Z njim je tudi zmagala na prvih
                    demokratičnih volitvah spomladi l. 1990 (Demosu so se pridružili tudi Zeleni)
                    ter postavila prvo demokratično koalicijsko vlado. V tem času so se
                    modernizirale in prenovile tudi prejšnje družbenopolitične organizacije ter se
                    preoblikovale v običajne politične stranke (ZKS-SDP, Socialisti in
                    ZSMS-Liberalna stranka).</p>
                <p>Koalicija Demos je že novembra 1990 sprejela tudi sklep o plebiscitu o
                    osamosvojitvi Slovenije, ki med ostalimi strankami najprej ni dobil podpore,
                    vendar je bil slab mesec zatem dosežen dogovor vseh strank o razpisu plebiscita,
                    ki ga je podpisalo enajst strank, kar si lahko razlagamo kot uresničitev doslej
                    najširšega političnega soglasja na Slovenskem. Potem ko so 203 delegati
                    Skupščine RS 6. decembra potrdili zakon o plebiscitu, je bil ta izveden 23.
                    decembra istega leta. Z osamosvojitvijo Slovenije so se prenehali tudi politični
                    vplivi širšega jugoslovanskega prostora, v katerega smo bili vključeni več kot
                    70 let. Za vse nadaljnje politično življenje v samostojni Sloveniji je značilno
                    svobodno politično organiziranje, tekmovanje in tudi koalicijsko povezovanje
                    strank, ki so v razmerah slovenske tranzicije razvile različne sposobnosti
                    tekmovanja in koalicijskega povezovanja.<note place="foot" xml:id="ftn43" n="42"
                        > Drago Zajc, Simona Kustec Lipicer in Samo Kropivnik, <hi rend="italic">Od
                            volilnih programov do koalicijskih sporazumov</hi> (Ljubljana: Fakulteta
                        za družbene vede, 2012), 87. </note> Sodelovanje različnih, bolj ali manj
                    sorodnih strank pri oblikovanju vlad na podlagi skupnih programov, zapisanih v
                    koalicijskih sporazumih, zagotavlja tudi nova slovenska ustava iz l. 1991.<note
                        place="foot" xml:id="ftn44" n="43"> Po volitvah v Državni zbor RS konec l.
                        1992 se je na začetku l. 2003 na podlagi sporazuma o sodelovanju strank LDS,
                        ZLSD, SKD in SDSS oblikovala prva mešana koalicija. Po drugih volitvah l.
                        1996 je bil 6. 1. 1997 podpisan sporazum o sodelovanju med LDS in DeSUS, dne
                        17. 2. 1997 pa še sporazum med ideološko precej različnima strankama LDS in
                        SLS. Povsem nova desnosredinska koalicija »Slovenija« je nato nastala v
                        Državnem zboru 15. 4. 2000 na podlagi sporazuma med SKD + SLS in SDS,
                        koalicijska vlada pa je razpadla že pred naslednjimi volitvami. Po tretjih
                        volitvah so predsedniki LDS, ZLSD, SLS + SKD in DeSUS dne 15. 11. 2000
                        podpisali koalicijski sporazum o sodelovanju v Vladi RS. LDS je sklenila
                        tudi poseben dogovor s Stranko mladih Slovenije (SMS). Po četrtih volitvah
                        je bil 23. 11. 2004 podpisan koalicijski sporazum med strankami SDS, NSi in
                        SLS ter oblikovana prva vsebinsko skladna desnosredinska koalicija. Po petih
                        volitvah v Državni zbor, ki so bile na začetku gospodarske krize, je bil 6.
                        11. 2008 sklenjen koalicijski sporazum o delovanju v Vladi RS med
                        levosredinskimi strankami SD, Zares, DeSUS in LDS. Koalicija je zaradi
                        slabega vodenja in neučinkovitosti začela razpadati, po neizglasovani
                        zaupnici je bil Državni zbor razpuščen. Po prvih predčasnih volitvah je bila
                        25. 1. 2012 s koalicijskim sporazumom »Pogodba za Slovenijo« ponovno
                        oblikovana desnosredinska koalicija SDS, SLS, NSi, DLGV in dodatne DeSUS.
                        Vlada je bila zamenjana s konstruktivno nezaupnico, s katero je bila za novo
                        predsednico vlade izvoljena A. Bratovšek, novo večinsko levosredinsko
                        koalicijo je vodila Pozitivna Slovenija, ki je zaradi nasprotij med
                        partnerskimi strankami in konfliktov znotraj nje po letu dni začela
                        razpadati. Na začetku poletja 2014 so bile druge predčasne volitve, po
                        katerih je bila oblikovana nova tričlanska levosredinska vlada, sestavljena
                        iz Stranke modernega centra (SMC), Socialnih demokratov (SD) in
                        DeSUS.</note> Koalicijski sporazumi, sklenjeni med slovenskimi strankami od
                    l. 1992, temeljijo na predpostavkah medsebojnega spoštovanja in sodelovanja za
                    doseganje skupnih ciljev, dogovorjenem programu, določenih postopkih
                    usklajevanja stališč in sprejemanja odločitev ter opredeljenem načinu
                        vodenja.<note place="foot" xml:id="ftn45" n="44"> Kaare Stroem in Wolfgang
                        Mueller, »Koalicijsko vladanje v parlamentarnih demokracijah,« v: <hi
                            rend="italic">Parlamentarno vodenje</hi>, ur. Janez Pezelj in Drago Zajc
                        (Ljubljana: Državni zbor RS, 1999), 188.</note> Ustrezajo standardom
                    demokratičnega povezovanja in sodelovanja strank, kakršni so uveljavljeni v
                    državah z daljšo strankarsko in parlamentarno tradicijo,<note place="foot"
                        xml:id="ftn46" n="45"> Paul Warwick, »Coalition Policy in Parliamentary
                        Democracies,« <hi rend="italic">Comparative Political Studies</hi> 34
                        (2003): 117.</note> in so hkrati primerljivi z načini oblikovanja koalicij v
                    srednji Evropi.<note place="foot" xml:id="ftn47" n="46"> Drago Zajc, <hi
                            rend="italic">Oblikovanje koalicij v Srednji Evropi</hi> (Ljubljana:
                        Založba Fakultete za družbene vede, 2009), 165.</note> Možnosti oblikovanja
                    koalicij kot novih »levjih združb« so s tem onemogočene, še posebej tudi zaradi
                    demokratičnega okolja Evrope. </p>
                <p><hi rend="bold">Sklep – strankarsko tekmovanje in koalicijsko povezovanje kot
                        indikator moderne političnosti</hi></p>
                <p>Če ocenjujemo strankarsko dogajanje in povezovanje na Slovenskem v daljšem času
                    od konca prve svetovne vojne, prek vojnega in povojnega obdobja do razpada
                    socialističnih sistemov v srednji in vzhodni Evropi na koncu 80. let preteklega
                    stoletja, lahko vidimo, da so imela na oblikovanje strank in strankarskih
                    koalicij velik vpliv globoka družbena nasprotja (<hi rend="italic"
                        >cleavages</hi>), ki se vlečejo iz druge polovice 19. stoletja. Pomembno
                    vlogo je sicer imelo tudi pomanjkanje demokratične politične tradicije med
                    Slovenci pa tudi nazorsko-politična razcepljenost slovenskega meščanstva, ki
                    pogosto ni znalo opredeliti temeljnih skupnih narodnih interesov, kar je eden
                    ključnih kazalcev nerazvitosti političnega življenja.<note place="foot"
                        xml:id="ftn48" n="47"> Vodopivec, <hi rend="italic">Od Pohlinove
                            slovnice</hi>, 306.</note> Velika ideološka izključevalnost in
                    tekmovalnost, ki sta bili značilni za vse tri politične tabore, sta se ob
                    izbruhu druge svetovne vojne in v razmerah okupacije še povečali in vplivali na
                    oblikovanje povsem različnih strategij strank za ohranitev ali povečanje moči –
                    od aktivnega odpora do sodelovanja z okupatorjem. Z oblikovanjem OF na
                    iniciativo ilegalne KPS je na Slovenskem nastal povsem nov tip strankarske
                    povezave – čeprav ozko sestavljena, ima OF značaj odporniškega združenja. Vendar
                    je bila OF hkrati taktično politično zavezništvo, saj je KPS kot »levji stranki«
                    uspelo monopolizirati celoten odpor na Slovenskem (tudi izven predvojnih meja)
                    in ga izkoristiti za povojni prevzem oblasti. Čeprav povezovanje političnih
                    skupin in strank v vojnih razmerah težko ocenjujemo s kriteriji, ki so bili
                    uveljavljeni v urejenih demokratičnih državah, ki jih niso ogrožali zunanji
                    sovražniki, je gotovo, da so OF manjkali nekateri bistveni znaki notranje
                    demokratičnosti, ki zagotavlja enakopravnost, medsebojno zaupanje in sodelovanje
                    pri sprejemanju pomembnih odločitev. Stališče, da OF ni bila prava koalicija, je
                    prevladalo že v povojnem času – zgodovinar M. Mikuž je npr. zastopal mnenje, da
                    OF »v nobenem primeru ne moremo primerjati s politično koalicijo v buržoaznem
                    političnem življenju, za katero je bistveno, da se nekatere stranke za nekaj
                    časa in za določeno akcijo združijo, pri tem pa si natančno razdelijo funkcije
                    in oblast«.<note place="foot" xml:id="ftn49" n="48"> Metod Mikuž, <hi
                            rend="italic">Pregled narodnoosvobodilne borbe v Sloveniji, I.
                            knjiga</hi> (Ljubljana: Državna založba Slovenije, 1960), 97.</note>
                    Tudi po mnenju pravnika M. Šnuderla naj bi OF že ob svoji ustanovitvi imela samo
                    na zunaj znake koalicije, ustanovne članice pa naj ne bi nikoli razpravljale o
                    enakopravnosti ali o kakršni koli delitvi vlog med njimi.<note place="foot"
                        xml:id="ftn50" n="49"> Makso Šnuderl, <hi rend="italic">Zgodovina ljudske
                            oblasti</hi> (Ljubljana: Državna založba Slovenije, 1950), 125.</note>
                    Vendarle ne gre spregledati, da je OF kot odporniško združenje kljub vsemu
                    pomembno prispevala k razmahu odporništva, priznanju slovenske partizanske
                    vojske kot vojske na strani zaveznikov in doseganju nekaterih političnih ciljev,
                    med katerimi je gotovo tudi vzpostavitev lastne slovenske državnosti, ki bi bili
                    sicer težko dosegljivi. </p>
                <p>Ob tem se seveda pojavlja vprašanje, ali bi na Slovenskem lahko prišlo do
                    organiziranega odpora na drug način, v obliki precej širše odporniške
                    organizacije ali koalicije strank, kot so jih v tem času ustanavljali v
                    nekaterih drugih okupiranih državah, ali pa bi KPS lahko vsaj privabila več
                    delov tudi drugih strank (vsaj liberalci nekaj časa niso nasprotovali
                    povezovanju). Takšna frontna organizacija bi gotovo imela veliko bolj
                    demokratičen značaj, širšo legitimnost, dobila pa bi še več podpore, namesto da
                    so nerazumne nasilne akcije, ki jih je sprožala KPS in uresničeval VOS, vzbujale
                    nasprotovanje in dajale celo opravičilo za sodelovanje z okupatorjem. To bi bilo
                    povsem mogoče, gotovo pa se v taki fronti KPS ne bi mogla uveljaviti kot
                    dominantna sila, ki bi lahko ne glede na druge partnerje uveljavljala svoj
                    ekskluzivni program osvajanja oblasti in uresničevanja razredne demokracije.
                    Prav gotovo bi v tem primeru politični razvoj v Sloveniji šel po drugi, manj
                    nasilni poti oz. bi upošteval evropske demokratične politične standarde, kar bi
                    omogočalo tudi drugačen, bolj demokratičen razvoj po vojni. Vendar je treba
                    ugotoviti, da bi se to težko zgodilo zaradi vpliva zunanjih dejavnikov oz.
                    vpetosti v jugoslovanski politični prostor. Priložnost ponovne vzpostavitve
                    političnega pluralizma in svobodnega povezovanja strank se v Sloveniji tako
                    pojavi šele z novimi opozicijskimi strankami konec 80. let prejšnjega
                    stoletja.</p>
                <p> Z demokratizacijo in osamosvojitvijo je Slovenija stopila v novo obdobje
                    demokratičnega življenja, ki temelji na pravici do zbiranja in združevanja ter
                    na svobodnem oblikovanju in tekmovanju strank ter njihovem povezovanju v skupnem
                    interesu. S tem je odpravila tradicijo političnega nasprotovanja in
                    izključevanja, prekinjeni pa so tudi vplivi iz širšega prostora držav, ki smo mu
                    pripadali.</p>
                <p> V novejšem času sicer prihaja v ospredje tudi vprašanje, kolikšen vpliv lahko
                    imajo zunanje okoliščine, zlasti politični in gospodarski procesi v širši
                    Evropi, na sedanje politično in gospodarsko življenje v samostojni Sloveniji ter
                    tudi na oblikovanje strank in strankarskih koalicij. Prav tako se pojavljajo
                    pomisleki o vplivu institucij EU na oblikovanje naših politik v razmerah, ko je
                    del slovenske suverenosti prešel v izvrševanje na ravni EU. Vendar se je treba
                    zavedati, da kljub sorazmerni majhnosti države dejansko lahko sodelujemo pri
                    pripravi odločitev o najpomembnejših zadevah, pri čemer moramo iskati soglasje
                    in podporo drugih članic EU ter znati oblikovati <hi rend="italic">ad hoc</hi>
                    koalicije v veliko širšem okolju EU. Drugačen status, ki smo ga dosegli z
                    vključitvijo v EU, od naših večinskih koalicij gotovo zahteva veliko več
                    sodelovanja pri oblikovanju skupnih interesov in dolgoročnih strategij pa tudi
                    sodelovanja z opozicijo.</p>
            </div>
        </body>
        <back>
            <div type="bibliography">
                <head>Viri in literatura</head>
                <listBibl>
                    <bibl>Bučar, France. <hi rend="italic">Usodne odločitve</hi>. Ljubljana: Časopis
                        za kritiko znanosti, 1988.</bibl>
                    <bibl>De Swaan, Abra. <hi rend="italic">Coalition Theories and Cabinet
                            Formations. A Study of Formal Theories of Coalition Formation Applied to
                            Nine European Parliaments After 1918</hi>. Amsterdam: Elsevier,
                        1973.</bibl>
                    <bibl>Dornik - Šubelj, Ljuba. <hi rend="italic">OZNA in prevzem oblasti
                            1944–46</hi>. Ljubljana: Založba Modrijan, 2013. </bibl>
                    <bibl>Ferenc, Tone. <hi rend="italic">Dies irae</hi>. Ljubljana: Založba
                        Modrijan, 2002.</bibl>
                    <bibl>Griesser - Pečar, Tamara. »Začetek državljanske vojne.« V: <hi
                            rend="italic">O vzponu komunizma na Slovenskem</hi>, ur. Lovro Šturm.
                        Ljubljana: Založba Karantanija in Institut NR, 2015.</bibl>
                    <bibl>Godeša, Bojan. <hi rend="italic">Slovensko nacionalno vprašanje med drugo
                            svetovno vojno</hi>. Ljubljana: Inštitut za novejšo zgodovino,
                        2006.</bibl>
                    <bibl>Hribar, Spomenka. <hi rend="italic">Dolomitska izjava</hi>. Ljubljana:
                        Nova Revija, 1991.</bibl>
                    <bibl>Jambrek, Peter. <hi rend="italic">Ustavna demokracija</hi>. Ljubljana:
                        Državna založba Slovenije, 1992.</bibl>
                    <bibl>Jeraj, Mateja in Jelka Melik. <hi rend="italic">Kazenski proces proti
                            obtoženim v skupini Črtomirja Nagodeta</hi>. Ljubljana: Arhiv Republike
                        Slovenije, 2015. </bibl>
                    <bibl>Koštunica, Vojislav in Kosta Čavoški. <hi rend="italic">Stranački
                            pluralizam ili monizam</hi>. Beograd: Institut društvenih nauka, 1983. </bibl>
                    <bibl>Kranjc, Gregor. <hi rend="italic">Hoja s hudičem</hi>. Ljubljana: Založba
                        Ciceron, 2014.</bibl>
                    <bibl>Mikuž, Metod. <hi rend="italic">Pregled zgodovine narodnoosvobodilne borbe
                            v Sloveniji, I. knjiga</hi>. Ljubljana: Državna založba Slovenije,
                        1960.</bibl>
                    <bibl>Mueller Wolfgang in Kaare Stroem. <hi rend="italic">Coalition Governments
                            in Western Europe</hi>. Oxford: Oxford UP, 2000.</bibl>
                    <bibl>Novak, Bogdan C. »Trst: Osvobodilna fronta 1941<hi rend="italic"
                        >–</hi>1943.« V: <hi rend="italic">Slovenski upor 1941. Osvobodilna fronta
                            slovenskega naroda pred pol stoletja. Zbornik referatov na znanstvenem
                            posvetu v dneh 23. in 24. maja 1991 v Ljubljani</hi>, ur.
                        Ferdo Gestrin, Bogo Grafenauer in Janko Pleterski, 281–296.
                        Ljubljana: Slovenska akademija znanosti in umetnosti, 1991.</bibl>
                    <bibl>Ogriz, Albin. <hi rend="italic">Politične stranke</hi>. Ljubljana:
                        samozaložba, 1926.</bibl>
                    <bibl>Ostrogorski, M. <hi rend="italic">Democracy and Organization of Political
                            Parties in the USA and Great Britain</hi>. London in New York,
                        1902.</bibl>
                    <bibl>Perovšek, Jurij. <hi rend="italic">O demokraciji in jugoslovanstvu.
                            Slovenski liberalizem v Kraljevini SHS/Jugoslaviji</hi>. Ljubljana:
                        Inštitut za novejšo zgodovino, 2013.</bibl>
                    <bibl>Prunk, Janko in Marjetka Rangus. <hi rend="italic">Sto let življenja
                            slovenskih političnih strank – 1890–1990</hi>. Ljubljana: Založba
                        Fakultete za družbene vede, 2014.</bibl>
                    <bibl>Prunk, Janko. »Srečanje s socialistično preteklostjo v Sloveniji.« V: <hi
                            rend="italic">O vzponu komunizma na Slovenskem</hi>, ur. Lovro Šturm.
                        Ljubljana: Založba Karantanija in Institut NR, 2015.</bibl>
                    <bibl>Ribičič, Ciril. <hi rend="italic">Razvoj skupščinskega sistema v
                        SFRJ</hi>. Ljubljana: Pravna fakulteta, 1978.</bibl>
                    <bibl>Repe, Božo. <hi rend="italic">S puško in knjigo</hi>. Ljubljana: Mladinska
                        knjiga, 2015. </bibl>
                    <bibl>Roter, Zdenko. <hi rend="italic">Iztreznjenje</hi>. Ljubljana: Naši
                        razgledi, 1990.</bibl>
                    <bibl>Sirc, Ljubo. <hi rend="italic">Between Hitler and Tito. Nazi Occupation
                            and Communist Opression</hi>. London: A. Deutsch, 1989.</bibl>
                    <bibl>Stroem, Kaare in Wolfgang Mueller. »Koalicijsko vladanje v parlamentarnih
                        demokracijah.« V: <hi rend="italic">Parlamentarno vodenje</hi>, ur. Janez
                        Pezelj in Drago Zajc. Ljubljana: Državni zbor RS, 1999.</bibl>
                    <bibl>Šnuderl, Makso. <hi rend="italic">Zgodovina ljudske oblasti</hi>.
                        Ljubljana: Državna založba Slovenije, 1950.</bibl>
                    <bibl>Vodopivec, Peter. <hi rend="italic">Od Pohlinove slovnice do samostojne
                            države</hi>. Ljubljana: Založba Modrijan, 2006.</bibl>
                    <bibl>Vodušek - Starič, Jera. <hi rend="italic">Prevzem oblasti 1944–1946</hi>.
                        Ljubljana: Cankarjeva založba, 1992.</bibl>
                    <bibl>Warwick, Paul. »Coalition Policy in Parliamentary Democracies.« <hi
                            rend="italic">Comparative Political Studies</hi> 34 (2003).</bibl>
                    <bibl>Weber, Max. <hi rend="italic">The Theory of Social and Economic
                            Organization</hi>. New York: The Free Press, 1986.</bibl>
                    <bibl>Zajc, Drago. <hi rend="italic">Razvoj parlamentarizma</hi>. Ljubljana:
                        Fakulteta za družbene vede, 2004.</bibl>
                    <bibl>Zajc, Drago. <hi rend="italic">Oblikovanje koalicij v Srednji Evropi</hi>.
                        Ljubljana: Založba Fakultete za družbene vede, 2009. </bibl>
                    <bibl>Zajc, Drago, Samo Kropivnik in Simona Kustec Lipicer. <hi rend="italic">Od
                            volilnih programov do koalicijskih pogodb</hi>. Ljubljana: Fakulteta za
                        družbene vede, 2012.</bibl>
                    <bibl>Zajc, Drago. »Coalition Governments During the Economic Crisis (2008–2014)
                        – A Case Study of Slovenia.«
                        <hi rend="italic">Teorija in praksa </hi>52, št. 2
                        (2015): 175–195.</bibl>
                </listBibl>
            </div>
        </back>
    </text>
</TEI>
