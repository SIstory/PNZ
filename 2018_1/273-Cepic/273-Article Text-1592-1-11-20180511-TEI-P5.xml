<?xml version="1.0" encoding="UTF-8"?><TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Jugoslovanska revolucija in rdeči oktober: podobnosti in različnosti<note place="foot" xml:id="ftn2" n="*"> Raziskava je nastala v okviru
                    raziskovalnega programa P6-0281 <hi rend="italic">Idejnopolitični in
                        kulturni pluralizem in monizem na Slovenskem v 20. stoletju</hi>, ki
                    ga sofinancira Javna agencija za raziskovalno dejavnost Republike
                    Slovenije iz državnega proračuna.</note></title>
                <author>
                    <name>
                        <forename>Zdenko</forename>
                        <surname>Čepič</surname> 
                    </name>
                    <roleName>Dr.</roleName>
                    <roleName>znanstveni svetnik</roleName>
                    <affiliation>Inštitut za novejšo zgodovino</affiliation>
                    <address>
                        <addrLine>Kongresni trg 1</addrLine>
                        <addrLine>SI – 1000 Ljubljana</addrLine>
                    </address>
                    <email>zdenko.cepic@inz.si</email>
                </author>
            </titleStmt>
            <editionStmt>
                <edition><date>2018-03-11</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Kongresni trg 1</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/273</pubPlace>
                <date>2018</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">58</biblScope>
                <biblScope unit="issue">1</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term>Russia</term>
                    <term>socialist revolution</term>
                    <term>Yugoslavia</term>
                    <term>phases of revolution</term>
                    <term>Slovenia</term>
                </keywords>
                <keywords xml:lang="sl">
                    <term>socialistična revolucija</term>
                    <term>Rusija</term>
                    <term>Jugoslavija</term>
                    <term>Slovenija</term>
                    <term>stopnje revolucije</term>
                 </keywords>
            </textClass>
        </profileDesc>
        <revisionDesc>
            <listChange>
                <change>
                    <date>2018-05-14</date>
                    <name>Neja Blaj Hribar</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Zdenko Čepič<note place="foot" xml:id="ftn1" n="**">
                <hi rend="bold" xml:space="preserve">Dr., znanstveni svetnik, Inštitut za novejšo zgodovino, Kongresni trg 1, SI – 1000 Ljubljana, </hi><ref target="mailto:zdenko.cepic@inz.si"><hi rend="bold">zdenko.cepic@inz.si</hi></ref></note></docAuthor>
            <docImprint>
                <idno type="cobissType">Cobiss tip: 1.01</idno>
                <idno type="UDC">UDK: 323.272(47)"1917":329.15(497.4)”1941/1948”</idno>
            </docImprint>
            <div type="abstract" xml:lang="sl">
                <head>IZVLEČEK</head>
                <p><hi rend="italic" xml:space="preserve">Primerjati podobna zgodovinska »dejanja«, npr. revolucijo v eni in drugi državi, je nehvaležno. Avtor prikazuje bistvene poteze socialistične revolucije v Jugoslaviji/Sloveniji, ki se je zgodila v času druge svetovne vojne v pogojih odpora proti okupatorjem, in »išče« stične točke (vendar jih ne najde!) s prvo socialistično revolucijo, ki se je zgodila v Rusiji novembra 1917. Obe socialistični revoluciji, ruska in jugoslovanska, nastali v različnih zgodovinskih, družbenih in političnih pa tudi vojaških pogojih, z različnimi izhodišči in povodi, vendar z enakim namenom – osvojiti oblast in spremeniti družbene odnose, sta bili uspešni. Med obema so sicer stične točke, predvsem pa so razlike. Avtor ugotavlja, da je bila socialistična revolucija v Jugoslaviji, čeprav z enakim namenom kot tista v Rusiji leta 1917, zaradi različnih okoliščin povsem drugačna. Predvsem pa je bila socialistična revolucija v Jugoslaviji izvirna. Nastala in razvijala se je sama, brez pomoči in vpliva od drugod. Podobnost obeh revolucij je v upoštevanju t. i. stopenj revolucije. V jugoslovanski socialistični revoluciji je bila postopnost sicer aktualna, vendar manj izrazita. Jugoslovanska socialistična revolucija je bila dvostopenjska, vendar pada t. i. druga stopnja, tj. razredna etapa, večinoma v povojni čas. V prvem povojnem obdobju pa je bilo v jugoslovanski revoluciji mnogo posnemanja vsega, kar je nastalo v Sovjetski zvezi ali je bilo značilno za njen razvoj, npr. vojni komunizem, NEP in kolektivizacija. Tukaj je bilo zato med obema revolucijama še največ podobnosti. </hi></p>
                <p><hi rend="italic">Ključne besede: socialistična revolucija, Rusija, Jugoslavija,
                    Slovenija, stopnje revolucije</hi></p>
            </div>
            <div type="abstract" xml:lang="en">
                <head>ABSTRACT</head>
                <head>YUGOSLAV REVOLUTION AND RED OCTOBER: SIMILARITIES AND DIVERSITY</head>
                <p><hi rend="italic">To compare similar historical "actions", for example
                    revolutions in two different countries, is an ungrateful task. The author
                    outlines the essential features of the socialist revolution in
                    Yugoslavia/Slovenia, which took place during World War II in the
                    circumstances of the resistance against the occupiers. He "looks for" (but
                    cannot identify!) any common points with the first socialist revolution,
                    which had occurred in Russia in November 1917. Both of these socialist
                    revolutions – the Russian as well as the Yugoslav – occurred in different
                    historical, social, political, and military circumstances, with different
                    starting points and causes, and yet with the same purpose: to take over the
                    power and change the social relations. Both were successful. These two
                    successful socialist revolutions do exhibit some similarities, yet
                    disparities are much more prominent. The author establishes that due to the
                    different circumstances the socialist revolution in Yugoslavia was
                    completely unlike the one in Russia in 1917, even though they both shared
                    the same intention. Most importantly, the Yugoslav socialist revolution was
                    original. It started and developed on its own, without any external
                    assistance or influences. The similarities between the two revolutions lie
                    mostly in the fact that they both took into account the so-called stages of
                    revolution, but in the Yugoslav case this was less evident. The Yugoslav
                    socialist revolution consisted of two stages, though most of the so-called
                    second, i.e. class stage, took place after the war. In the first post-war
                    period, however, the Yugoslav revolution emulated a lot of what had been
                    achieved in the Soviet Union or had an impact on the development of the
                    Soviet Union – for example the wartime communism, new economic policy, and
                    collectivisation. Therefore most similarities between the two revolutions
                    can be found in regard to these particular characteristics.</hi></p>
                    <p><hi rend="italic">Key Words: socialist revolution, Russia, Yugoslavia, phases of
                        revolution</hi></p>
        </div>
        </front>
        <body>
            <div>
              <p>Dvajseto stoletje je stoletje dveh svetovnih vojn. Je pa tudi stoletje
                    proletarskih revolucij. Med temi vsekakor izstopata dve. Prva, ki se je zgodila
                    v Rusiji v času prve svetovne vojne, in druga, ki se je zgodila v Jugoslaviji v
                    času druge svetovne vojne. Obe sta bili povezani z vojno. Ta je obema omogočila
                    možnost izvedbe. Zgodili sta se v dveh različnih državah, v dveh različnih
                    obdobjih, v različnih zgodovinskih okoliščinah in v različnih družbenih,
                    političnih pa tudi vojaških pogojih za družbeno revolucijo, z različnimi
                    izhodišči pa tudi razlogi in povodi, vendar z istim namenom – doseči zamenjavo
                    oblasti, osvojiti oblast iz rok meščanstva in vzpostaviti oblast delavskega
                    razreda, odpraviti kapitalistične odnose in vzpostaviti socialistične. Pri obeh
                    revolucijah gre za proletarski ali socialistični revoluciji, s katerima je bila
                    vzpostavljena oblast komunistov. Zaradi tega dejstva se obe imenujeta tudi
                    komunistični. Med obema socialističnima revolucijama, pri čemer sta bili obe
                    uspešni, saj sta dosegli zamenjavo oblasti – resda na zelo različen način –, so
                    stične točke, predvsem pa razlike. So tudi podobnosti, ki so bolj ali manj
                    posledica zavestnega posnemanja, iskanja vzorov in vzorcev pri prvi
                    socialistični revoluciji, ne glede na to, ali nanjo gledamo ozko, kot na
                    dejansko osvojitev oblasti, ali širše, če ne kar široko, ko gre za celovite
                    spremembe v družbi posamezne države. Cilj obeh revolucij je bil enak, različna
                    je bila pot k njemu, če pri tem uporabimo misel t. i. revizionista marksizma –
                    in tudi zamisel o revolucionarnem spreminjanju družbe, natančneje njene oblasti
                    – Eduarda Bernsteina o cilju in poti k njemu. Kaj od obojega je pomembneje glede
                    doseganja družbenih sprememb. Za obe revoluciji, rusko in jugoslovansko, je bil
                    vsekakor pomemben cilj osvojiti oblast in z njeno močjo spreminjati družbo v
                    socialistično. Pot do tega cilja pa je bila drugačna. </p>
                <p>Primerjati dva zgodovinska pojava, kot sta socialistični revoluciji v Rusiji in
                    Jugoslaviji, je v veliki meri nemogoče. To sicer velja za zgodovinopisje, ne pa
                    za politiko, ki ni zavezana nobenim normam, niti stvarnim niti moralnim. Mogoče
                    je sicer med obema revolucijama iskati posamezne stične točke, podobnosti, morda
                    tudi enakosti, saj so se zaradi organizacijskega ustroja in ideološke
                    povezanosti komunistov po svetu z državo prve uspešno izvedene socialistične
                    revolucije jugoslovanski komunisti želeli nasloniti na izkušnje »ruskega rdečega
                    oktobra« in vsega, kar je izšlo iz njega. Dogajanje v Jugoslaviji v času druge
                    svetovne vojne je pokazalo, da to ni bilo mogoče. Vse okoliščine, vsi dejavniki,
                    potrebni za uspešno socialistično revolucijo, so bili različni, predvsem pa so
                    se okoliščine, v katerih se je izvedla ali zgodila socialistična revolucija v
                    Jugoslaviji, razlikovale od tistih v Rusiji ob njihovem »rdečem oktobru«. Poleg
                    tega je mogoče tudi vprašanje, ali je bila socialistična revolucija v
                    Jugoslaviji enovita in enaka na vsem ozemlju te države ali pa so bile pri
                    različnih narodih njihove nacionalne socialistične revolucije različne glede na
                    različne okoliščine in posebnosti, čeprav je bilo vodstvo eno, namen
                    revolucije/revolucij pa enoten. Odgovor na to vprašanje je lahko le takšen, da
                    je bilo tudi pri jugoslovanski revoluciji med različnimi deli jugoslovanske
                    države (ozemlji jugoslovanske države) in narodi, ki tam živijo, veliko
                    različnosti, medtem ko je bil cilj osvobodilnega boja in tudi revolucije enoten.
                    Cilj je bil en, poti do njega pa so bile različne. </p>
                <p>Vprašanje je, ali je mogoče brez pridržkov govoriti o jugoslovanski revoluciji,
                    ki bila sicer zaradi organiziranosti subjekta, ki jo je vodil, komunistične
                    stranke z njenim vodstvom, centralnim komitejem in njegovim politbirojem,
                    »centralizirana«, poenotena, ne pa povsem enaka. To npr. velja zlasti za
                    Slovenijo, kjer je osvobodilno gibanje vodila Osvobodilna fronta, in ne
                    neposredno komunistična partija, česar v centralnem vodstvu niso niti povsem
                    razumeli niti povsem odobravali. So pa to sprejeli. To je veljalo vsaj do
                    začetka leta 1943, do t. i. Dolomitske izjave, ki je bila tudi izraz opustitve
                    določenih slovenskih posebnosti v slovenski socialistični revoluciji na račun
                    poenotenja glede vloge komunistične partije v njej. Dolomitska izjava je bila
                    tudi izraz centralizma v jugoslovanski revoluciji. Kljub še nadaljnjemu obstoju
                    Osvobodilne fronte je bilo jasno, da je komunistična partija postala dejansko
                    prva po sebi in za sebe in ni bila več prva med enakimi, kot je to veljalo za
                    njena položaj in vlogo v Osvobodilni fronti pred Dolomitsko izjavo. Razlog pa je
                    bil v cilju revolucije. </p>
                <p>Revolucija v Rusiji v prvi svetovni vojni in revolucija v Jugoslaviji v drugi sta
                    imeli isti cilj, pri čemer sta bili obe uspešni glede njegove dosege – osvojiti
                    oblast, vendar je bila pot do cilja različna. Primerjati obe revoluciji, iskati
                    in najti podobnosti ali kar enakosti, ki bi pokazale, da je jugoslovanska
                    socialistična revolucija podobna ali celo enaka ruski, boljševiški, da je le
                    njena kopija, je nesmiselno pa tudi nemogoče. Gre za dve revoluciji, vsaka se je
                    zgodila v svojem času, v drugi državi, pod drugimi pogoji in v drugih ter
                    drugačnih okoliščinah. Glede posnemanja ali kar kopiranja, sprejemanja načina
                    revolucije je bila resda želja, če ne kar zahteva iz države, kjer je bila
                    izvedena prva uspešna socialistična revolucija, da naj se druge podobne
                    revolucije čim bolj naslonijo na njihove izkušnje in jih prenesejo v svoje
                    okolje. Še zlasti se je to pokazalo glede t. i. socialistične graditve po
                    osvojitvi oblasti, kar je bil prvi cilj socialistične revolucije in pogoj za
                    njeno uspešnost. Vprašanje je, koliko je bilo to upoštevano v primeru
                    socialistične revolucije, ki je bila izvedena v Jugoslaviji v času druge
                    svetovne vojne v okviru boja proti okupatorjem jugoslovanske države, imenovanega
                    narodnoosvobodilni boj. Odgovor je jasen – malo. Jugoslovanska socialistična
                    revolucija je bila namreč samosvoja, precej samostojna, skratka izvirna. Je pa v
                    njej mogoče iskati in tudi najti, sicer precej težko in ne povsem prepričljivo,
                    elemente ali značilnosti revolucije v Rusiji, ki so jo izvedli sovjeti in začeli
                    v svoji domovini razvijati socializem, pri čemer so že imeli željo ali kar
                    namero, da socializem, kakršnega so razvijali, »izvozijo« in razširijo po vsem
                        svetu.<note place="foot" xml:id="ftn3" n="1"> O tem
                            »pripoveduje« Silvio Pons v knjigi <hi rend="italic">Svetovna
                                revolucija: zgodovina mednarodnega komunizma: 1917–1991</hi>
                            (Ljubljana: Sophia, 2017), v kateri predstavlja širjenje socializma po
                            svetu, pri čemer je, vse od uspešne revolucije v Rusiji pa do propada
                            »komunistične oblasti v Sovjetski zvezi, imela glavno besedo
                            »Moskva«.</note> Mogoče je vprašanje, ali so jugoslovanski komunisti
                    svojo revolucijo začeli zaradi »svetovne revolucije« ali zaradi razmer v sicer
                    okupirani in med okupatorje razkosani jugoslovanski državi, da bi z njo dosegli
                    ne le njeno osvoboditev, ampak tudi nujne politične in družbene spremembe.
                    Odgovor bi se lahko glasil, da so bili jugoslovanski komunisti s svojo
                    organizacijo, Komunistično partijo Jugoslavije (del te je bila Komunistična
                    partija Slovenije), sicer sestavni del svetovne komunistične organizacije
                    Komunistične internacionale (Kominterne), ta je bila v veliki meri v »službi«
                    sovjetske države in njene politike, in so ji bili zavezani in tudi podrejeni,
                    kar pa jih ni omejilo, da svoje revolucije ne bi izvajali na svoj način. Za to
                    so sicer dobivali opomine in napotke od Kominterne, kaj in kdaj lahko storijo
                    ter tudi kako, vendar je revolucija v Jugoslaviji bolj ali manj potekala tako,
                    kot si jo je zamislilo in jo vodilo jugoslovansko komunistično vodstvo. Odvijala
                    se je v skladu z danimi pogoji ali tako, ko so ji narekovale vojne razmere.
                    Revolucija v Jugoslaviji med drugo svetovno vojno je bila odvisna od vojaške
                    uspešnosti osvobodilnega gibanja. Od uspešnosti partizanov. </p>
                <p>Obe revoluciji sta se zgodili v času svetovne vojne. Ruska v času prve,
                    jugoslovanska v času druge. To je pomenilo, da so bile razmere različne, čeprav
                    sta bili obe revoluciji povezani z vojaškim stanjem vojske in njeno vojaško
                    učinkovitostjo ali neučinkovitostjo. V Rusiji so vojna, potek vojne, vojaški
                    porazi – pri tem ni nepomembno dejstvo, da je rusko carsko vojsko v prvi
                    svetovni vojni vodil kar car Nikolaj II. – povzročili negodovanje, kar se je
                    sprevrglo v padec carja in vzpostavitev meščanske vlade Kerenskega, nato pa v
                    njegovo »zrušitev« od komunistov boljševikov pod vodstvom Lenina. Leninovi
                    boljševiki so proti meščanski vladi Kerenskega nastopali z zahtevo po miru – to
                    je bil motiv, s katerim so prepričevali ljudstvo v Petrogradu –, prvi
                    »revolucionarni« ukrep po osvojitvi oblasti pa je bil Dekret o miru, ki je
                    napovedal izstop Rusije iz vojaškega spopadanja. Na revolucijo v Rusiji,
                    meščansko februarsko in proletarsko socialistično iz oktobra so vplivali vojaški
                    dogodki, slabo vojaško stanje ruske vojske in želja po koncu vojne ali po
                    izstopu iz vojne. V Jugoslaviji pa je bila druga svetovna vojna v znamenju
                    poraza njene vojske in posledično okupacije, ki je bila »nadgrajena« z
                    razkosanjem ozemlja države in njeno debelacijo. In v teh okoliščinah se je začel
                    odpor, katerega namen je bil doseči osvoboditev države, kar je hitro preraslo v
                    celovito osvobodilno gibanje z jasnim političnim programom, ki so ga oblikovali
                    oziroma narekovali komunisti. Osvobodilni boj je postal sredstvo za njihove
                    politične namere, kar pa so precej uspešno »skrivali« ali jih vsaj niso
                    pretirano razglašali. Osvobodilnega boja niso vodili s poudarjanjem razrednega,
                    ampak s poudarkom na nacionalnem osvobodilnem momentu. »V imenu svobode in
                    narodne neodvisnosti poziva Komunistična partija Jugoslavije vse rodoljubne
                    narodne elemente (najbrž bi moralo biti prevedeno kot ljudske, pač v smislu
                    takratnega razumevanja ljudske demokracije – op. Z. Č.), da se združijo v borbi
                    proti skupnemu sovražniku – proti fašističnemu okupatorju in domačemu
                    izdajalcu«, je bilo zapisano v enem prvih pozivov KPJ na osvobodilni boj ali na
                    »partizanske borbe«.<note place="foot" xml:id="ftn4" n="2">
                            <hi rend="italic">Dokumenti ljudske revolucije v Sloveniji, knjiga 1
                                (marec 1941–marec 1942)</hi> (Ljubljana: Inštitut za zgodovino
                            delavskega gibanja, 1962), dok. 15, 58. </note> Bilo je sicer kar
                    nekaj poskusov, da bi osvobodilno gibanje dobilo razredni primat, vendar so se
                    ti hitro končali. Poudarjanje razrednega je bilo za komunistično partijo precej
                    neuspešno in – kot so hitro ugotovili – nevarno za celo osvobodilno gibanje.
                    Zato so se po prvotnem navdušenju nad revolucijo in zaradi negativnosti, ki jo
                    je to prinašalo, temu izogibali in so revolucijo izvajali bolj prikrito. Razlog
                    za to je bilo tudi vmešavanje takratne brezpogojne avtoritete, Komunistične
                    internacionale, Kominterne, v takšno politično dogajanje glede delovanja
                    komunistov, torej tudi izvajanja revolucije. Ta je omejevala in usmerjala
                    razrednost jugoslovanskih komunistov. Revolucija, ki so jo želeli izvesti nekako
                    na hitro, na primer pozno jeseni 1941 in pozimi na prehodu v leto 1942, je bila
                    tako ustavljena oziroma močno upočasnjena in vrnjena v okvir nacionalno
                    osvobodilnega boja proti okupatorju in kolaborantom. Ta razredni »izlet« so
                    kasneje imenovali levi odklon in so ga želeli tudi po osvojitvi oblasti nekako
                    »pozabiti« ali ga vsaj ne poudarjati. </p>
                <p>Socialistična revolucija v Jugoslaviji je bila vsekakor izvirna. Nastala in
                    razvijala se je sama, brez pomoči in vpliva od drugod, če pa je tak vpliv
                    obstajal, je bil usmerjevalen ali glede na tok revolucije včasih kar zaviralen.
                    V veliki meri je bila v odnosu do »komunistične centrale« v Moskvi, do
                    Kominterne, tudi samostojna. Bila je tudi pristna, vsaj glede resničnega
                    razpoloženja zanjo, saj je bila vpeta v odpor proti okupatorju, v osvobodilni
                    boj, v »nacionalno« revolucijo. V svoji izvedbi je bila za tiste, ki so se
                    pridružili odporu proti okupatorju, tudi prepričljiva. Odpor proti okupatorju so
                    enačili z odporom proti vsemu prejšnjemu, tudi glede podobe družbe. O tem jih je
                    še posebej prepričala kolaboracija z okupatorji ali razlog zanjo.</p>
                <p>Pri socialističnih revolucijah v Rusiji in Jugoslaviji je šlo za dva dogodka in
                    za dva procesa, ki sta bila različna, skupen pa je bil njun namen. Socialistična
                    revolucija v Jugoslaviji je vsekakor prva tovrstna revolucija, ki je sledila
                    ruskemu »rdečemu oktobru« in vsemu, kar je iz njega izšlo. Pozitivnega in
                    negativnega. Pri jugoslovanski socialistični revoluciji gre sicer za »ponovitev«
                    ruske revolucije, revolucije, ki so jo izvedli boljševiki, nikakor pa ne gre za
                    enačenje ali golo posnemanje. Jugoslovanskim revolucionarjem je bila boljševiška
                    revolucija vsekakor vzor, ne pa vzorec, čeprav so nemalokrat želeli marsikaj iz
                    izkušenj te revolucije »prenesti« v jugoslovanske razmere. Predvsem pa so se
                    želeli držati »dogem«, ki so o revoluciji nastale pod peresom Lenina in Stalina.
                    Dejansko jim je bilo to, kako izvesti (ali izvajati) revolucijo, zapovedano v
                    Leninovi in še zlasti v Stalinovi politični misli, kot zvesti sledilci te misli
                    ali naukov pa so želeli uporabljati te »kuharske recepte«. Vendar so hitro
                    spoznali, da jed s sestavinami, ki jih imajo, ne bo enaka, zlasti pa ne bo
                    užitna. Povedano jasneje – revolucija v Jugoslaviji ni mogla biti taka, kot jo
                    je predvidel Stalin. Razmere in zgodovinski razvoj, ki te pogojuje, so bili v
                    Jugoslaviji pač zelo različni od ruskih razmer. Pogoji za revolucijo so bili
                    različni, zato je bil različen tudi način, čeprav je bil namen, osvojiti oblast,
                    enak. Zato je imela jugoslovanska revolucija, ki se je zgodila v času vojne, v
                    razmerah okupacije in odpora proti okupatorjem, povsem različno izvedbo kot
                    boljševiška revolucija v Rusiji. Jugoslovanska socialistična revolucija je bila
                    samonikla. Ni bila »naročena«, ni je vodila Kominterna. Vodenje je ta sicer
                    želela posredno prevzeti in je s svojimi »navodili oziroma direktivami«, ki jih
                    je pošiljala jugoslovanskemu komunističnemu vodstvu, revolucijo v Jugoslaviji
                    celo omejevala oziroma vplivala nanjo, da ni bila pretirano »levičarska« ali
                    izrazito razredna. Zaradi Kominterne, ta je bila sicer le transmisija pogledov
                    Sovjetske zveze in njenih interesov, zlasti zunanjepolitičnih in vojaških, so
                    revolucijo v Jugoslaviji zavirali, omejevali in taktično prikrivali. Vse zaradi
                    okoliščin druge svetovne vojne ter strateških in taktičnih političnih in
                    diplomatskih zadev Sovjetske zveze v odnosih z zahodnimi zavezniki, ki jih je
                    potrebovala zaradi vojaških zadev. </p>
                <p>Zavestnega posnemanja ruske revolucije ali sovjetskega, boljševiškega socializma
                    je bilo v jugoslovanski revoluciji nedvomno precej. Iskali so stične točke,
                    uporabljali izraze in nazive iz boljševiške revolucije. Organe ljudske oblasti,
                    narodnoosvobodilne odbore, v slovenščini ljudske osvobodilne odbore (po navodilu
                    iz »centra« jugoslovanske revolucije so se morali imenovati narodnoosvobodilni
                    odbori), dejansko so ti predstavljali novo oblast, je npr. Boris Kidrič poleti
                    1942 na partijski konferenci na Cinku v Kočevskem rogu (5.–8. julij) enostavno
                    izenačil s sovjeti oziroma jih označil za »zarodek sovjetov«.<note place="foot" xml:id="ftn5" n="3">
                            <hi rend="italic">Dokumenti ljudske revolucije v Sloveniji, knjiga 2
                                (april 1942–julij 1942)</hi> (Ljubljana: Inštitut za zgodovino
                            delavskega gibanja, 1964), dok. 98, 266. </note> Edvard Kardelj pa
                    je v njih videl »posebno obliko sovjeta«.<note place="foot" xml:id="ftn6" n="4"> Ibid., dok. 113, 324.</note> Obe oznaki
                    partizanskih organov oblasti sta bili podani v času, ko se je v t. i.
                    partizanski državi, na ozemlju, ki ga je v velikem delu Dolenjske in Notranjske
                    obvladovala partizanska vojska in na katerem se je dogajala »ljudska
                    revolucija«. Nedvomno sta oba želela poudariti podobnost, če ne kar enakost
                    jugoslovanskih narodnoosvobodilnih odborov z boljševiškimi sovjeti oziroma z
                    njihovo vlogo in nalogami. </p>
                <p>Kljub dejstvu, da so se jugoslovanski komunisti glede »svoje« socialistične
                    revolucije naslanjali na teorijo marksizma, glede oblasti predvsem na nauke in
                    prakso, je težko ugotoviti in določiti, kaj je tisto, čemur bi lahko rekli
                    prelomni trenutek za izvedbo in uspešnost jugoslovanske revolucije. V
                    jugoslovanski socialistični revoluciji enostavno ni bilo takšnega dogodka, kot
                    sta bila v Rusiji strel s križarke Aurora s t. i. slepo granato in boljševiški
                    »puč« z »naskokom« na Zimski dvorec. Oba imata za rusko oktobrsko in tudi t. i.
                    svetovno revolucijo simboličen pomen. Bila sta simbol preloma s starim na hiter
                    in učinkovit način. Označuje ju kot izraz revolucije, čeprav je ta v bistvu šele
                    sledila boljševiški osvojitvi oblasti in je v veliki meri spremenila svet,
                    svetovni »red«, kakršen je bil do tedaj. </p>
                <p>Razmere pa tudi razmerja v jugoslovanski revoluciji so bili drugačni, drugačni so
                    bili pogoji. Pa tudi razlogi. Vprašanje je, za kateri dogodek v jugoslovanski
                    revoluciji je mogoče z gotovostjo reči, da je prelomen in odločilen za
                    revolucijo in še zlasti za njeno uspešnost pri prevzemu oblasti. Vsekakor je kot
                    tako dejanje mogoče razumeti sklep, sprejet na drugem zasedanju AVNOJ-a konec
                    novembra 1943 v Jajcu, glede razglasitve tega do tedaj političnega organa
                    jugoslovanskega protiokupatorskega, osvobodilnega gibanja za oblastni organ, za
                    »vrhovno zakonodajno in izvršilno predstavniško telo Jugoslavije«, in odločitev,
                    da se »izdajalski jugoslovanski begunski 'vladi' odvzamejo vse pravice zakonite
                    vlade Jugoslavije«.<note place="foot" xml:id="ftn7" n="5">
                            <hi rend="italic">Prvo in drugo zasedanje Antifašističkog veča narodnog
                                oslobođenja Jugoslavije (26 i 27 novembra 1942; 29 i 30 novembra
                                143), po stenografskim beleškama i drugim izborima</hi> (Beograd:
                            Prezidijum narodne skupštine FNRJ), 223. </note> Oboje je pomenilo
                    dejanje zamenjave oblasti. Vendar ni šlo za prevzem oblasti komunistov, ampak
                    širše politično in svetovnonazorsko sestavljenega osvobodilnega gibanja, v
                    katerem so komunisti res imeli vodilno vlogo. Kljub temu pa za AVNOJ ni mogoče
                    kar enostavno reči, da je to komunistični prevzem oblasti, da je to dejanje
                    jugoslovanskega »oktobra«. AVNOJ je bil res revolucionaren organ, katerega
                    prvenstvena naloga je bila državotvorna. Bil je bolj organ nacionalne revolucije
                    in ne toliko razredne.</p>
                <p>Z AVNOJ-em je povezana bistvena sprememba, ki jo je izvedla jugoslovanska
                    revolucija v času vojne. Poleg tega, da se je razglasil za oblastni organ in
                    prevzel oblast, s tem da je jugoslovanski vladi odvzel pravico zakonite vlade in
                    prepovedal vrnitev kralja v domovino (na ozemlje jugoslovanske države), je bila
                    to sprememba v organiziranosti države. Ta je bila revolucionarna, saj je uvedla
                    federativnost na osnovi samoodločbe naroda, načela, ki vsebuje tudi pravico do
                    odcepitve. Konec je bilo s centralizirano in unitarno Jugoslavijo, ki je
                    priznavala le en narod, jugoslovanski, državni. Odlok o federativni
                    organiziranosti Jugoslavije je bil dejansko prvi vsebinski odlok na novo
                    vzpostavljene jugoslovanske oblasti. Šlo je za nacionalno osvobodilni namen, ne
                    pa v prvi vrsti za razredni. Glede na vsebino je bila to revolucionarna
                    odločitev, ki je posegla v organiziranost države, ne pa v spreminjanje družbe.
                    Tako upoštevanje pravice naroda do samoodločbe, kot je federativnost, za kar so
                    se jugoslovanski komunisti odločili dvajset let pred odločitvijo AVNOJ-a za
                    federativnost, pa so »našli« v Zvezi sovjetskih socialističnih republik
                    (osnovani 30. decembra 1922), torej pri Leninovem razumevanju samoodločbe in
                    federativnosti. Pri tem so izhajali iz »pravice vsakega naroda do samoodločbe,
                    vključujoč pravico do odcepitve ali do združitve z drugimi narodi«, kar je
                    leninsko načelo organiziranja federativne države. Poudarek je bil na narodu,
                    njegovih nacionalnih pravicah, in ne na razrednosti, kar pa je za centraliste in
                    unitariste, ki niso želeli priznati (ali so jih stežka priznavali) nacionalnih
                    individualnosti različnih narodov, ki so živeli na ozemlju jugoslovanske države.
                    Federativnost, kakršno je uvedlo osvobodilno gibanje, jim je predstavljala
                    velik, skoraj prevelik dosežek revolucije, ki jo je izvajalo osvobodilno gibanje
                    z večjim poudarkom na nacionalnem kot na razrednem. Srbski t. i. meščanski
                    politiki, ki so v začasni vladi Demokratične federativne Jugoslavije ali pa v
                    začasni Ljudski skupščini (ta je delovala do izvolitve Ustavodajne skupščine, ki
                    se je sestala 29. novembra 1945) predstavljali demokratično opozicijo, kar je
                    bilo v skladu z načelom ljudske demokracije, so se stežka sprijaznili z
                    Makedonijo kot eno od federalnih enot jugoslovanske federacije in z Makedonci
                    kot narodom, saj so želeli to ozemlje ohraniti kot južno Srbijo, kot so jo
                    razumeli v prvi Jugoslaviji. Težko so se pač sprijaznili s federativnostjo,
                    zasnovano na načelu pravice naroda do samoodločbe. </p>
                <p>Vprašanje je, ali ni bila jugoslovanska družbena revolucija, kakšna se je začela
                    v času druge svetovne vojne v razmerah osvobodilne vojne proti okupatorju (in
                    nanj vezanim kolaborantom), glede na svoj osvobodilni značaj morda bolj podobna
                    »ameriški revoluciji«, kakor se tudi imenuje vojna za osamosvojitev od Velike
                    Britanije in uvedbo »ameriške« demokracije z voljenim monarhom na čelu države,
                    kot pa ruskemu boljševiškemu »oktobru«. Pri jugoslovanskem osvobodilnem boju,
                    pri jugoslovanski revoluciji je tako kot pri »ameriški revoluciji« v prvi vrsti
                    šlo za vzpostavitev države. V jugoslovanskem primeru za njeno obnovitev in
                    vzpostavitev na drugačnih osnovah glede narodov, ki so živeli na njenem ozemlju.
                    Jugoslovanska revolucija je bila tako prvenstveno narodnoosvobodilna,
                    državotvorna. Dejansko je bilo to njeno poglavitno dejstvo. Bila je mešanica
                    osvobodilne, narodne in družbene revolucije. Njen revolucionarni, spreminjevalni
                    izraz je bil »nosilec« osvobodilnega boja, ljudske revolucije, komunistične
                    partije. Glede na političnega nosilca jo je mogoče razumeti kot socialistično,
                    proletarsko, glede na večino tistih, ki so se udeležili osvobodilnega boja v
                    agrarni državi, kot je bila predvojna Jugoslavija, pa je vprašanje, ali je
                    mogoče brez pridržkov govoriti o proletarski revoluciji. Vsekakor je bila
                    socialistična, če ne zaradi drugega zato, ker je v času vojne komunistična
                    partija osvojila oblast, kar je bil osnovni pogoj za nadaljnje družbene
                    spremembe, skladne z ideologijo komunistov.</p>
                <p>Socialistična revolucija v Jugoslaviji, ki se je dogajala in se glede bistva za
                    politično revolucijo, torej spremembe oblasti oziroma osvojitve oblasti,
                    dogodila med drugo svetovno vojno, je bila vsekakor revolucija brez »zimskega
                    dvorca« in križarke Aurore. Vprašanje je, kaj v jugoslovanski socialistični
                    revoluciji je predstavljalo »zimski dvorec« oziroma njegovo osvojitev. O tem
                    priča že dejstvo, da je bil proces osvajanja, osvojitve in prevzema oblasti v
                    jugoslovanski revoluciji dolg, in ne »hipen«, ni bil »pučističen«, kot je bila
                    Leninova osvojitev oblasti, ali vezan na neki določen dogodek ali datum. Morda
                    bi mejnik lahko bila razglasitev AVNOJ-a za zakonodajni organ 29. novembra 1943,
                    kar pomeni zamenjavo oblasti, čeprav se je oblika vladavine, tj. monarhija,
                    formalno ohranila vse do sklepa Ustavodajne skupščine dve leti kasneje, ko je ta
                    uvedla republikansko obliko vladavine. Zimskega dvorca in Aurore v jugoslovanski
                    revoluciji enostavno ni bilo, bila pa sta zato »Kerenski« in »Lenin«. Bila sta v
                    osebi Josipa Broza Tita. Tita kot predsednika »revolucionarne« vlade,
                    Nacionalnega komiteja osvoboditve Jugoslavije pa tudi t. i. začasne vlade DFJ
                    kot prehodne vlade do izvolitve Ustavodajne skupščine oziroma do ukinitve
                    monarhije in razglasitve republike, ki je bil hkrati »Kerenski« in »Lenin«. Šlo
                    je za obdobje nekakšnega »dvovladja« in za nekakšno »personalno unijo«, za
                    prevzem oblasti v okviru starega pravnega stanja. Tito v vlogi »Kerenskega« kot
                    vodja prehodne vlade je zamenjal Tita v vlogi »Lenina«, ko je – v nasprotju s
                    »pučistično« osvojitvijo oblasti v ruskem oktobru – po parlamentarni poti
                    prevzel oblast kot predsednik vlade Federativne ljudske republike
                    Jugoslavije.</p>
                <p>Z usodo Kerenskega kot tistega, ki je sicer »zrušil« carja in carizem, nato pa so
                    ga boljševiki vrgli z oblasti, so nasprotniki osvobodilnega gibanja strašili
                    nekomuniste v tem gibanju, češ da so le krinka za komuniste in »njihovo«
                    revolucijo in da bodo postali »Kerenski«, ko jih ti ne bodo več potrebovali. V
                    Kerenskem so videli pozitivno politično osebnost, ki pa je zaradi boljševikov
                    doživela neupravičeno usodo. Slovenski komunisti so zanikali, da bi kdo ali
                    katera od skupin v Osvobodilni fronti imela vnaprej načrtovano vlogo Kerenskega.
                    Glede oblasti, ki so jo nameravali osvojiti, so v šesti točki programa OF iz
                    novembra 1941, v t. i. Temeljnih točkah OF, zapisali, da bo po »narodni
                    osvoboditvi« na slovenskem ozemlju oblast prevzela Osvobodilna fronta kot
                    celota. Tega so se dejansko držali, čeprav formalno, ko so konec aprila 1945
                    sestavljali Narodno vlado Slovenije (imenovana je bila 5. maja 1945 v
                    Ajdovščini), saj je imela ta vlada glede na člane, ki so formalno prihajali iz
                    vseh t. i. ustanovnih skupin Osvobodilne fronte (nekaj ministrov ni bilo iz teh
                    skupin, eden pa je bil predvojni minister in član SLS), koalicijski značaj,
                    kakršnega je imela OF jeseni 1941, v času sprejemanja svojega programa (izražen
                    je bil v enajstih točkah). Najbrž je bilo vprašanje »Kerenskega« tisto, na
                    katero je mislil Kardelj, ko je sredi decembra 1942 v poročilu Titu pisal tudi o
                    perspektivi OF in o tem, kaj bo z »zavezniki« komunistov v njej »v času
                    socialistične revolucije, za katero so vsi naši zavezniki prepričani, da bo
                        nastopila«.<note place="foot" xml:id="ftn8" n="6">
                            <hi rend="italic">Jesen 1942, Korespondenca Edvarda Kardelja in Borisa
                                Kidriča</hi> (Ljubljana: Inštitut za zgodovino delavskega gibanja,
                            1963), str. 557, dok. 207.</note> Kardelj in nasploh vodstvo
                    slovenskih komunistov so namreč iz taktičnih in praktičnih razlogov v vseh
                    skupinah, ki so sestavljale Osvobodilno fronto, videli svoje nujne zaveznike, ko
                    so bili formalno komunistom enakovredni in enakopravni vse do Dolomitske izjave
                    v začetku marca 1943.<note place="foot" xml:id="ftn9" n="7"> Gl. Zdenko
                            Čepič, »Nekaj stopinj revolucije v pluralni dobi Osvobodilne fronte,«
                                <hi rend="italic">Prispevki za novejšo zgodovino</hi> 38, št. 1-2
                            (1998): 89–110.</note> Komunistični partiji so bili v dotedanjem
                    poteku osvobodilnega boja potrebni, ko pa so komunisti menili, da je treba
                    zaradi vojaškega položaja v svetovnem merilu pričakovati skorajšnji konec vojne
                    in misliti na prevzem oblasti, so si jih želeli podrediti. Z Dolomitsko izjavo
                    je KPS prevzela »boljševiško« vlogo in to je pomenilo nekakšen prehod iz ene v
                    drugo stopnjo (fazo) revolucije v Sloveniji ali vsaj ustvaritev pogoja za t. i.
                    drugo, »proletarsko« fazo revolucije. Z njo je slovenska komunistična partija
                    (kot del jugoslovanske) tudi dejansko prevzela »avantgardno vlogo« voditelja in
                    edinega usmerjevalca osvobodilnega boja, čeprav so ji takšno vlogo tudi do tedaj
                    priznavali vsi »partnerji« v OF. V Dolomitski izjavi so se sklicevali na
                    proletariat, na misel, ki je bila sicer že večkrat pred tem povedana v
                    partijskih dokumentih, namreč, da osvobodilni boj in politika, s katero ga vodi
                    komunistična stranka, temeljita na Cankarjevih besedah: »Na tvojih plečih, na
                    plečih delavca-proletarca, sloni bodočnost naroda, naroda proletarca.«
                    Razrednost je dobila z Dolomitsko izjavo večji poudarek, kar je za predlagatelja
                    izjave, to je bilo vodstvo KPS, pomenilo potrditev pravilnosti prepričanja, »da
                    pripada družbeno vodstvo« slovenskega naroda proletariatu Slovenije in »da je za
                    slovensko nacionalno bodočnost pravilna samo pot, ki jo je že prehodil veliki
                    ruski narod«. Poleg tega pa je bilo poudarjeno dejstvo, da je Komunistična
                    partija Slovenije sestavni del Komunistične partije Jugoslavije, ta pa je
                    sekcija Komunistične internacionale – »svetovne stranke mednarodnega
                    proletariata, najnaprednejšega družbenega razreda v zgodovini človeštva« –, in
                    tudi, da je Sovjetska zveza »vzela v svoje roke usodo zatiranih narodov ter
                    stvar vsega svobodoljubnega človeštva«, iz česar je po mnenju, zapisanem v
                    izjavi, razumljivo, »da prevzame Komunistična Partija Slovenije iniciativo za
                    Osvobodilno fronto kot vsenarodno organizacijo za osvoboditev in združitev
                    slovenskega naroda«.<note place="foot" xml:id="ftn10" n="8">
                            <hi rend="italic">Dokumenti ljudske revolucije v Sloveniji, knjiga 6
                                (marec-april 1943).</hi> (Ljubljana: Inštitut za zgodovino
                            delavskega gibanja, 1981), dok. 3, 14–15.</note> V razlagi svojim
                    podrejenim organom o namenu in pomenu Dolomitske izjave je vodstvo KPS povedalo
                    tudi, da jim je »kot marksistom-leninistom popolnoma jasno, da posameznih etap
                    naše borbe ni mogoče med seboj mehanično ločiti, je tudi povsem razumljivo, da
                    nekatere točke sporazuma, kakršnega predstavlja Izjava, nujno segajo preko
                    sedanje narodnoosvobodilne etape, čeprav gre samo za ureditev odnošajev v tej
                    etapi in za čim ugodnejšo enotno borbo v tej etapi«.<note place="foot" xml:id="ftn11" n="9"> Ibid., dok. 4, 19.</note>
                    To je (bilo) mogoče razumeti kot napoved za nadaljevanje revolucije v njeni
                    naslednji stopnji. </p>
                <p>Z Dolomitsko izjavo so bili dotedanji enakopravni in enakovredni zavezniki
                    Komunistične partije Slovenije postavljeni v nekakšen položaj »Kerenskega«. Bili
                    so sredstvo ali »faza« v procesu osvajanja oblasti. »Zavezniki« komunistov v OF
                    z Dolomitsko izjavo sicer niso doživeli usode Kerenskega in so s komunisti
                    nadaljevali osvobodilni boj, vključno z revolucijo. </p>
                <p>Vprašanje podobnosti med oktobrsko in jugoslovansko revolucijo obstaja tudi glede
                    upoštevanja »aprilskih tez« kot enega od pojmov ali dejstev, ki se dotikajo
                    »rdečega oktobra« ali imajo z njim vzročno-posledično povezavo. Bistveno v njih
                    je glede socialistične revolucije vprašanje postopnosti revolucije ali
                    stopnjevanja revolucije iz t. i. meščanske demokratične revolucije v
                    proletarsko, s ciljem osvojitve oblasti in uvedbe diktature proletariata. Lenina
                    padec carja in uvedba demokracije v obliki vlade meščanskih strank nista
                    zadovoljila, saj je hotel, da oblast prevzamejo »njegovi« boljševiki, kar je
                    povedal, ko se je po dolgi odsotnosti iz Rusije vrnil v Petrograd. Gre skratka
                    za vprašanje »etapnosti«, postopnosti socialistične revolucije in prehajanja z
                    ene stopnje na drugo. To so želeli v svoji revoluciji upoštevati tudi
                    jugoslovanski komunisti, kar pa se jim zaradi okoliščin revolucije in hkratnega
                    osvobodilnega boja proti okupatorjem ni povsem izšlo. Stopnji revolucije, t. i.
                    meščanska in t. i. proletarska, sta se mnogokrat prekrivali ali pa je
                    proletarska, t. i. druga stopnja, zaradi politične nestrpnosti komunistov
                    prehitela prvo, meščansko stopnjo revolucije. Jugoslovanska revolucija, vsaj v
                    času druge svetovne vojne, ni imela jasno izraženih stopenj. Ne glede na
                    »mešanje« stopenj revolucije je bila jugoslovanska socialistična revolucija
                    vseeno dvostopenjska. Toda drugače, kot je bilo to razumljeno v
                    leninsko-stalinski misli o dvostopni revoluciji, kjer naj bi bili stopnji čisti
                    in naj bi sledili druga drugi. V Jugoslaviji, v pogojih druge svetovne vojne,
                    namreč ni bilo klasične meščanskodemokratične revolucije niti klasične
                    proletarske, socialistične, marveč se je oboje, kolikor je to sploh mogoče
                    imenovati kot eno ali drugo, zgodilo v okviru osvobodilne vojne proti okupatorju
                    in kolaborantom. To je pojasnil Tito srbskim komunistom na začetku maja 1945 (na
                    ustanovnem kongresu Komunistične partije Srbije), ko so »zagreto« pričakovali
                    napoved »druge faze« revolucije. Povedal jim je, da »gremo k našemu cilju po
                    novih poteh, drugačnih poteh, ki nam jih je postavila situacija te velike
                    osvobodilne vojne, zato tudi nista tako jasno izoblikovani etapi
                    buržoazno-demokratične in socialistične revolucije«.<note place="foot" xml:id="ftn12" n="10">
                            <hi rend="italic">Оснивачки конгрес КП Србије (8–12 маја 1945</hi>)
                            (Београд : Институт за историју радничког покрета Србије, 1972), 212.
                        </note> Najbrž je bilo srbskim komunistom to treba posebej razložiti,
                    kajti tam je revolucija zaradi vojnih razmer, ker je bilo tam osvobodilno
                    gibanje od konca leta 1941 precej šibko, nekoliko »zamujala«. V Sloveniji so
                    komunisti vprašanje dvostopnosti revolucije in to, na kateri njeni stopnji so
                    bili ob koncu vojne, precej dobro razumeli. Razumeli so, da se bo revolucija,
                    kar je pomenilo zamenjavo oblasti, spremenila v evolucijo, v reformno
                    spreminjanje družbenega stanja. Kidrič je zato na začetku leta 1945 ugotovil:
                    »Pri nas v Jugoslaviji je sedaj (po osvojitvi oblasti – op. Z. Č.) možen miren
                    razvoj v socializem brez vsakega nasilja, to je čisto evolucijskim potom s
                    forsiranjem državnega gospodarstva preko državnega kapitalizma v
                        socializem.«<note place="foot" xml:id="ftn13" n="11"> PF UL, Inštitut za javno upravo, Arhiv L. Vavpetiča; Zapisnik 12. seje
                            Študijske komisije in IOOF z dne 10. I. 1945. </note> V drugi
                    stopnji revolucije je videl možnost postopnega spreminjanja družbe, tj.
                    evolutivno, in t. i. lastninske »revolucije« ni razumel kot druge stopnje
                    revolucije. </p>
                <p>Jugoslovanska socialistična revolucija, če gledamo le njen politični del, tj.
                    osvojitev oblasti, je bila že sama postopna. Ni šlo za neko revolucionarno
                    dejanje, za kakšen naskok na Zimski dvorec, ampak je bila osvojitev dolgotrajen
                    proces, ki je v Jugoslaviji potekal vso vojno. Do razglasitve AVNOJ-a za
                    oblastni organ je preteklo več kot dve leti od začetka vojne oziroma od začetka
                    organiziranega odpora. Res so v Sloveniji s tem nekoliko pohiteli ali
                    prehitevali, ko so politični organ Osvobodilne fronte, Vrhovni plenum,
                    pretvorili v Slovenski narodno osvobodilni odbor. To je bila revolucija na
                    političnem področju, ki ji je kot »druga stopnja« sledila revolucija na celotnem
                    področju družbe. To pa se je zgodilo po koncu vojne, po osvoboditvi države in
                    utrditvi v vojni pridobljene oblasti. Takrat se je začela t. i. lastniška
                    revolucija, katere namen je bil spremeniti osnovo gospodarstva iz prevlade
                    zasebnega kapitala, iz kapitalizma, v državni kapital, ki bi ga nadzorovala
                    oziroma z njim upravljala nova oblast, oblast v rokah komunistov. Oblast v rokah
                    komunistov in lastninske spremembe naj bi pomenile uvedbo socializma (ne
                    komunizma, kot se danes »poenostavljeno« govori). </p>
                <p rend="footnote text">V času vojne se je v Jugoslaviji izvedla revolucija na
                    političnem področju. Izvedla se je zamenjava oblasti, kar je mogoče razumeti kot
                    prvo stopnjo jugoslovanske revolucije. Tej stopnji je sledila tista, ko je
                    oblast spreminjala družbeno stanje. So pa bile v jugoslovanskem osvobodilnem,
                    protiokupatorskem boju, v okviru katerega je potekala revolucija na političnem
                    področju, prelomne točke, za katere je mogoče reči, da so pomenile nekakšno
                    cezuro ali kar prehod z ene stopnje politične revolucije v drugo. V Sloveniji je
                    bila Dolomitska izjava vsekakor točka prehoda z ene na drugo stopnjo, čeprav je
                    šlo pri tem bolj za organizacijsko vprašanje kot za vsebinsko ali politično,
                    kajti nihče v Osvobodilni fronti, nobena skupina ni nasprotovala poseganju v
                    družbene razmere in njihovemu spreminjanju. Edvard Kocbek je jeseni leta 1941
                    menil (to je »zaupal« dnevniku), da bi bila za Slovence zgolj narodna
                    osvoboditev iluzorna brez gospodarske osamosvojitve in družbene remedure, torej
                        izboljšanja.<note place="foot" xml:id="ftn14" n="12"> Edvard Kocbek, <hi rend="italic">Pred viharjem</hi> (Ljubljana:
                            Slovenska matica, 1980), 112.</note> Na sestanku krščansko
                    socialistične skupine in komunistov novembra 1941 je Kocbek govoril o
                    postopnosti revolucije, kot so jo razumeli in nameravali izvajati komunisti. »Na
                    Slovenskem se razredna revolucija, ki jo ta vojna odpira, začenja v obliki
                    narodne revolucije, se pravi v obliki radikalno rešene narodne problematike. S
                    tem je označen potek družbene revolucije najbrž za vso Evropo /.../ Osnovne
                    skupine (v OF – op. Z. Č.) si moramo priti na jasno, da je prvi cilj slovenske
                    narodne osvoboditve dosledno izvedena demokratična revolucija. Formalno
                    demokracijo hočemo spremeniti v vsebinsko, to je napredno demokracijo.«<note place="foot" xml:id="ftn15" n="13"> Ibid., 143,
                            144.</note> Kocbek je govoril o preraščanju revolucije iz narodne,
                    osvobodilne v družbeno, torej o stopnjah revolucije, kot so jih, glede na
                    leninsko-stalinski pogled na dvostopenjskost proletarske revolucije, razumeli
                    komunisti. Junija 1942, ko se je rezultat revolucijske oblasti v »partizanski
                    državi« kazal, je o revoluciji, ki je bila po njegovem nujna, menil, da je šele
                    antifašizem pri Slovencih »prebudil spoznanje, da bosta odprava izkoriščanja in
                    uvedba socialističnega reda neposredno pripomogli k pravi slovenski narodni
                    osvoboditvi. /.../ Slovenski narod se mora iz današnje stiske rešiti le z
                    družbeno-revolucionarnim odporom, nikoli pa ne z zgolj demokratičnimi sredstvi.
                    /.../ Tega ne mislim tako, da bi najprej izvedli zapoznelo meščansko revolucijo
                    in šele nato socialistično, marveč tako, da se v osvobodilnem postopku strneta
                    procesa demokratizacije in socializacije v enega samega, ki bo imel v naših
                    okoliščinah izvirno obliko, ki se bo izvedel na višji stopnji, krajše in s
                    pripravnejšimi sredstvi.«<note place="foot" xml:id="ftn16" n="14"> Edvard Kocbek, <hi rend="italic">Zbrano delo,
                                šesta knjiga</hi> (Ljubljana: DZS, 1996), 69, 70. </note> Nauk o
                    postopni revoluciji, kot so jo razumeli komunisti, so v Osvobodilni fronti
                    prevzeli tudi drugi. </p>
                <p> V jugoslovanski socialistični revoluciji je bilo vprašanje postopnosti
                    revolucije nedvomno močno prisotno. Jugoslovanski komunisti so se zagotovo
                    želeli držati napotka glede stopenj, kar pa jim v času vojne ni uspevalo, tako
                    da so takrat bolj ali manj ostali na prvi stopnji, tj. na stopnji demokratične
                    revolucije, ki je potekala skupaj z bojem proti okupatorjem. Kot stopnjo
                    meščanskodemokratične revolucije je mogoče šteti osvobodilni boj kot »narodno«
                    revolucijo, v kateri so sodelovali vsi, ki so dejavno, z orožjem nasprotovali
                    okupatorjem, medtem ko naj bi v naslednji stopnji, v socialistični revoluciji,
                    sodelovali predvsem ali izključno le komunisti in si sami zagotovili oziroma
                    prisvojili oblast, ki bi jo po svojem razumevanju uporabili za korenito
                    spreminjanje družbe. Ta stopnja revolucije je v veliki meri sledila po koncu
                    vojne, tako da je mogoče t. i. postopnost revolucije v času vojne zaznati le v
                    omejeni obliki, kljub nekaterim poskusom, da se stopnje revolucije uresničijo že
                    med vojno. Temu so rekli levičarjenje, levi odklon ali tudi sektašenje. V tem je
                    mogoče videti »jugoslovanski rdeči oktober«, ki pa ga je prekinila Kominterna,
                    češ da še ni nastopil čas zanj.</p>
                <p>Z levičarjenjem ali z izvajanjem t. i. druge faze revolucije so jugoslovanski
                    komunisti v razmerah odpora oziroma osvobodilnega boja začeli sorazmerno zgodaj,
                    že novembra 1941, ko se jim je zdelo, da je glede na protiofenzivo Rdeče armade
                    pred Moskvo in obljubo Stalina, da se bo vojna zato končala že v letu 1942,
                    treba pohiteti in izvesti komunistično revolucijo, torej vzpostaviti svojo
                    oblast. V sorazmerno kratkem času tega levičarjenja, saj se je po »direktivi«
                    Kominterne končalo s pismom iz začetka marca 1942,<note place="foot" xml:id="ftn17" n="15"> Tito (Josip Broz), <hi rend="italic">Zbrana dela</hi>, <hi rend="italic">9</hi>,
                        222.</note> je bilo v imenu »komunizma« storjenih precej stvari, ki niso
                    bile v čast niti osvobodilnemu gibanju niti komunistični partiji in so celemu
                    osvobodilnemu gibanju povzročile kar nekaj škode. Kasneje so to obdobje oziroma
                    pojave revolucionarnosti želeli prikriti in »pozabiti« nanj. V to levičarjenje
                    spada tudi ustanovitev prve proletarske brigade, v kateri naj bi bili predvsem
                    »proleteri«, ki naj bi bili udarna pest komunistične partije pri izvajanju
                    njenih razumevanj socialistične revolucije. Kominterna se je v pismu Titu
                    spraševala, »zakaj vam je bilo na primer treba ustanavljati posebno proletarsko
                        brigado«.<note place="foot" xml:id="ftn18" n="16">
                            Ibid. Za pripadnike proletarske brigade (ustanovljena je bila v Rudu 21.
                            12. 1941, na Stalinov rojstni dan (sic!)) so predvideli celo posebna
                            pokrivala, kape, ki naj bi bile podobne kapam rdečearmejcev. Tito pa je
                            Kominterni o proletarski brigadi pojasnil, da vanjo ne vključujejo
                            kmetov, čeprav ti želijo postati njeni borci, in da so zato ustanovili
                            »prostovoljske enote, da bi vse rodoljube združili v boju proti
                            okupatorjem«. – Tito, <hi rend="italic">Zbrana dela, 9</hi>, str. 92.
                            Pri proletarski brigadi je vsekakor šlo za izraz partijskega
                            »sektašenja« v partizanski vojski. </note> V letu 1942 je še
                    nekajkrat ponovila svoje nestrinjanje glede ustanavljanja proletarskih brigad.
                    Prav tako se nekaj mesecev kasneje ni strinjala, da bi se v Sloveniji
                    partizanska brigada, imenovana po Tonetu Tomšiču, imenovala proletarska.<note place="foot" xml:id="ftn19" n="17"> Po nasvetu
                            Kominterne je CK KPS na začetku avgusta 1942 preimenoval prvo slovensko
                            partizansko brigado (ustanovljena je bila 16. 7. 1942), imenovano po
                            organizacijskem sekretarju CK KPS, ki je bil ustreljen maja v Ljubljani,
                            iz proletarske udarne v udarno brigado, zato da se ne bi »sovražniki
                            naše osvobodilne borbe sklicevali na ime in na značke brigade ter s tem
                            špekulirali in intrigirali med ljudstvom, češ da ta naša brigada
                            predstavlja komunistično vojsko«. – <hi rend="italic">DLR III</hi>, dok.
                            29, 55.</note> Po mnenju Kominterne so jugoslovanski komunisti
                    takrat s svojim levičarjenjem prehitevali »po desni« in s tem škodili položaju
                    Sovjetske zveze v njenem odnosu do zahodnih zaveznikov. </p>
                <p>Partijsko napotilo, če ne kar zapoved, glede uvedbe t. i. druge faze revolucije
                    je v Slovenijo prišlo v začetku leta 1942.<note place="foot" xml:id="ftn20" n="18">
                            <hi rend="italic">DLR I</hi>, dok. 109, 244–52, dok. 121, 269–73; obe
                            pismi je v imenu CK KPJ napisal E. Kardelj.</note> Komunistična
                    partija Slovenije kot del Osvobodilne fronte naj bi se od nje »osamosvojila« in
                    prevzela svojo »revolucionarno podobo« proletarske partije, ker, kot je v pismu
                    zapisal Kardelj, »brez dvoma vstopamo v novo etapo naše borbe. Toda to novo
                    etapo ni treba razumeti kot oster prelom v naši dosedanji politiki, /…/ toda
                    treba je imeti jasno pred očmi izdajalsko vlogo reakcionarne buržoazije, ki
                    vedno bolj nestrpno zbira svoje moči proti naši Partiji«. V okviru slovenskih
                    partizanov je priporočil tudi ustanovitev proletarskega bataljona, ki naj bo
                    udarna enota partije s svojimi emblemi, kar naj bi po njegovem mnenju »samo
                    dvignilo ugled partije v splošnem osvobodilnem boju«. Svoje tovariše v Sloveniji
                    je opomnil, da premalo popularizirajo partijo, katere dejavnost se po njegovem
                    mnenju preveč izenačuje z dejavnostjo OF.<note place="foot" xml:id="ftn21" n="19"> Ibid., dok. 109, 251.</note> Zahteva po
                    »rdečem oktobru«, ki jo je to pismo vsebovalo, se v Sloveniji takrat sicer ni
                    uresničila (pismi CK KPJ, naslovljeni na CK KPS, sta zaradi težav s »pošto« v
                    Slovenijo prišli z zamudo), se je pa na neki drug način to zgodilo leto in pol
                    kasneje, v začetku marca 1943 z Dolomitsko izjavo. Takrat se je partija
                    postavila v dejansko vodilno vlogo, čeprav so ji to priznavali že ves čas od
                    ustanovitve OF. Res pa je, da ni bila formalizirana.</p>
                <p>Misel o stopnjah revolucije, ki je bila med komunisti zakoreninjena kot dogma, je
                    bila aktualna ves čas druge svetovne vojne. O stopnjah socialistične revolucije
                    v Jugoslaviji, kot jih je poznala leninsko-stalinska politična misel, je
                    februarja 1944, približno leto dni po Dolomitski izjavi, natančneje spregovoril
                    Edvard Kardelj, ki je bil najbrž med tistimi jugoslovanskimi komunisti, ki je
                    marksistično politično misel, posebno Leninovo in Stalinovo, najbolje poznal. V
                    sicer internem predavanju za partijce, naslovljeno je bilo »Strategija in
                    taktika osvobodilne borbe«, a je bilo nato uporabljano širše, tudi za tečajnike
                    t. i. partijske šole, je podal presek ravnanja KPJ in njeno nadaljnjo
                    revolucijsko politiko.<note place="foot" xml:id="ftn22" n="20">
                            <hi rend="normalweight">Vida Deželak Barič,
                            »</hi><hi rend="normalweight color(222222)" xml:space="preserve">Osvobodilni boj kot priložnost za izvedbo revolucionarnih ciljev,« </hi><hi rend="italic normalweight" xml:space="preserve">Prispevki za novejšo zgodovino </hi><hi rend="normalweight" xml:space="preserve">35, št. 1 (1995): 139. </hi></note>
                    V tem predavanju je razložil tudi postopnost jugoslovanske revolucije. Kot
                    strateški načrt »naše Partije« je predstavil dvostopenjsko revolucijo, pri
                    kateri prva stopnja predstavlja meščanskodemokratično revolucijo, »ki z
                    neprekinjenim preraščanjem prehaja v drugo etapo, v proletarsko revolucijo«.
                    Razložil je, da revolucija ni enkraten dogodek, ampak da je proces in da so bili
                    tedaj (februarja 1944) v »okvirju buržoazne revolucije, zavzemamo pa položaje,
                    ki bodo omogočili takojšen prehod v proletarsko revolucijo«. Poudaril je, da ima
                    osvobodilni boj poseben značaj, »tako da ne moremo govoriti o buržoazno
                    demokratični revoluciji v njenem pravem obsegu«, in da so cilji te stopnje
                    revolucije delno izpolnjeni. Pri tem je omenil delno rešitev vprašanja
                    monarhije, rešitev vprašanja fevdalnih ostankov. Glede revolucije in njenega
                    nadaljevanja je morda povedal bistveno, namreč, da je partija v položaju, »ko ni
                    nujen revolucionarni prehod, temveč je mogoča za izvedbo ciljev proletarske
                    revolucije reformistična pot«, kajti po njegovi oceni je bil položaj približno
                    tak, kakor je bil v Rusiji februarja 1917, »ko je tudi Lenin dopuščal možnost
                    reformističnega preraščanja v proletarsko revolucijo«. Dejstvo, da je
                    »proletariat zavzel komandne pozicije«, je tisto, ki bo omogočalo »reševati vsa
                    vprašanja tudi v obliki reform (ki pa bodo imele revolucionaren značaj)«.
                    Posebej pa je poudaril, da ni mogoče enostavno kopirati iz ruskih razmer, kajti
                    »zunanja oblika sprememb bo gotovo drugačna kot pa je bila revolucija v SZ«.
                    Glede taktike pa je med drugim rekel, da je v vsaki revoluciji pomembno najti
                    »pravi trenutek za izvršitev revolucionarnih nalog«, in pri tem kot argument za
                    to trditev navedel Stalinovo misel iz njegovega dela <hi rend="italic">Temelji
                        leninizma</hi>, namreč, da je treba izbrati trenutek za odločilni udarec, ko
                    je avantgarda pripravljena, da se bije do konca, in ko je v sovražnikovih vrstah
                    največja zmeda. To Stalinovo trditev je pospremil z ugotovitvijo, da osvobodilni
                    boj sicer ni proletarska revolucija, da pa Stalinova misel velja tudi zanj.<note place="foot" xml:id="ftn23" n="21"> Ibid., 146, 148,
                            159. </note>
                </p>
                <p>Kardeljeva razlaga stopenj revolucije in z njimi povezani strategija in taktika
                    komunistične partije so se v Jugoslaviji dejansko uresničile. Revolucionarnost
                    partije se je kazala na evolutiven način, kar pa ni pomenilo, da revolucije ni
                    bilo. Bila je in v marsičem je posnemala način iz Sovjetske zveze.</p>
                <p>Osvobodilno vojno kot celoto je mogoče razumeti kot prvo stopnjo jugoslovanske
                    socialistične revolucije, ko se razrednost ni posebej poudarjala ali se je celo
                    skušala zatajevati, medtem ko se je druga stopnja začela dejansko po vojni, ko
                    je bila nova oblast s komunisti na čelu potrjena in utrjena ter je dobila
                    mednarodno priznanje. Druga stopnja je bila v znaku uvajanja družbenih sprememb.
                    Pri prvi stopnji je šlo za doseganje političnih sprememb, pri drugi pa za
                    družbene spremembe. </p>
                <p> Druga faza v jugoslovanski revoluciji se je začela s t. i. lastniško revolucijo,
                    s spreminjanjem lastništva nad proizvajalnimi sredstvi. Začetek tega so bile
                    zaplembe, ki so bile sicer dopolnilni kazenski ukrep zaradi dejanj na t. i.
                    nacionalni osnovi, npr. zaradi sodelovanja z okupatorjem. To se je omejeno, kjer
                    so pač dopuščale vojne razmere, izvajalo že v času vojne. To velja tudi, vsaj v
                    Sloveniji, za agrarno reformo. Je pa bila agrarna reforma kot prvi ukrep
                    spreminjanja lastniškega stanja ali poseganja vanj uzakonjena že avgusta 1945, v
                    sklopu t. i. volilne zakonodaje (za volitve v Ustavodajno skupščino), ki jo je
                    sprejela Začasna ljudska skupščina na zasedanju avgusta 1945. Glede tega je
                    mogoče jugoslovansko agrarno reformo razumeti kot jugoslovanski »Dekret o
                    zemlji«, ki je imel za Lenina in boljševike enak namen. Poleg Dekreta o
                        miru<note place="foot" xml:id="ftn24" n="22"> Smiselna možnost pa je, da
                            gre pri tem za »izpolnitev« obljube Lenina Nemčiji, da bo Rusija
                            izstopila iz vojne na strani Antante, kar je bila »cena« za to, da so ga
                            »poslali« v Rusijo v »zaplombiranem« vlaku in je lahko tako prišel tja,
                            da bi izvedel boljševiško revolucijo. </note> so boljševiki dan po
                    »Aurori in Zimskem dvorcu« na 2. vseruskem kongresu boljševiških sovjetov
                    sprejeli Dekret o zemlji, torej o zemljiški reformi lastništva nad kmetijskimi
                    posestvi. Šlo je za razlastitev teh v korist skupnosti, tj. države, brez
                    nadomestila ali plačila. Uzakonitev agrarne reforme je imela glede na dejstvo,
                    da je bila Jugoslavija pretežno agrarna država, po posestni sestavi pa so
                    prevladovali mali kmetje ali kar »kočarji«, vsekakor močan
                    politično-propagandističen namen. Kmete so želeli pridobiti za »proletarsko«
                    revolucijo. </p>
                <p>Bila je zelo pomembno politično sredstvo pri njenem utrjevanju na oblasti. Sicer
                    pa so vse zemljiške reforme, ki so imele bolj značaj ukrepa t. i.
                    meščanskodemokratičnih revolucij, imele tak namen. Odločitve zanjo so namreč v
                    prvi vrsti politične, oblast, ki tako reformo v agrarnih državah običajno uvede
                    kot enega svojih prvih ukrepov, pa ima z njo predvsem politični namen. Obstajalo
                    je le vprašanje glede razlik v izvajanju oziroma pripravljenosti oblasti, da
                    uzakonjeno uresniči (agrarna reforma v prvi Jugoslaviji se je »ustavila« pri
                    izvedbi). Agrarna reforma, ki jo je nova jugoslovanska komunistična oblast
                    uzakonila in začela precej hitro izvajati, je bila bolj v okviru ukrepa
                    meščanskodemokratične revolucije kot izrazito komunistične. Po vsebini, če ne po
                    namenu, se je jugoslovanska agrarna reforma iz avgusta 1945 bistveno razlikovala
                    od Leninovega Dekreta o zemlji, kajti agrarna reforma je zemljiško posest
                    lastniško preuredila in ni povsem brezobzirno razlaščevala. Različnost glede
                    »rešitve« zemljiškega vprašanja in lastnine zemlje je bila razumljiva, saj je
                    šlo za različnost v razvoju. Zlasti glede lastništva zemlje. Kmetje v
                    Jugoslaviji so bili teritorializirani, tj. imeli so svojo zemljiško posest (tudi
                    majhni kmetje in »bajtarji« so bili zemljiški lastniki), medtem ko v Rusiji ne.
                    V Jugoslaviji agrarna reforma ni odpravila zasebne zemljiške lastnine, jo je pa
                    omejila in prerazporedila po načelu »zemljo tistemu, ki jo obdeluje«. Izjema so
                    bili t. i. veleposestniki, ki so imeli fevdalni izvor.<note place="foot" xml:id="ftn25" n="23"> O agrarni reformi v Sloveniji
                            gl. Zdenko Čepič, <hi rend="italic">Agrarna reforma in kolonizacija v
                                Sloveniji (1945–1948)</hi> (Maribor: Obzorja, 1995). O agrarni
                            reformi v Jugoslaviji gl. Nikola L. Gaćeša, <hi rend="italic">Agrarna
                                reforma i kolonizacija u Jugoslaviji, 1945–1948</hi> (Novi Sad:
                            Matica srpska, 1984).</note> Namen jugoslovanske agrarne reforme je
                    bil sicer politično tak, kot ga je imel Dekret o zemlji v boljševiški
                    revoluciji, izvedba in učinek pa sta bila bistveno drugačna. V Jugoslaviji je
                    zemljiška posest ostala večinsko zasebna.</p>
                <p>K drugi stopnji jugoslovanske socialistične revolucije, ta je bila dejansko
                    komunistična stopnja, ki je bila dejansko uvajanje in oblikovanje socializma in
                    jo je mogoče glede na trajanje razumeti tudi kot permanentno,<note place="foot" xml:id="ftn26" n="24"> Razumevanja oz.
                            interpretacije pojma permanentna revolucija so različna. Ali gre pri tem
                            za čas trajanja, tj. da se kot revolucija razume ves družbeni razvoj,
                            ali pa gre za prostorsko, ozemeljsko razprostranjenost socialističnih
                            revolucij po svetu. Gre za vprašanji postopnosti revolucije in
                            razširjanja socialističnih revolucij po svetu iz »prve države«
                            socializma. Pri nas so revolucijo razumeli kot celoten razvoj socializma
                            v Jugoslaviji.</note> stalno trajajočo revolucijo – »revolucijo, ki
                    poteka« (tako so vse politične spremembe in procese v socialistični Jugoslaviji
                    radi pojasnjevali jugoslovanski komunistični teoretiki), spadajo t. i.
                    revolucijski ukrepi na lastninskem področju, s katerimi so želeli odpraviti
                    zasebno lastnino in z njo njeno izkoriščevalsko bistvo (»ekspropriacija
                    ekspropriatorjev«), na eni in na drugi strani okrepiti državno lastnino, s
                    katero upravlja državna oblast.<note place="foot" xml:id="ftn27" n="25"> O podržavljanju v Sloveniji gl. Jože Prinčič. <hi rend="italic">Povojne nacionalizacije v Sloveniji: 1945–1963</hi>
                            (Novo mesto: Tiskarna Novo mesto, Dolenjska založba, 1994).</note>
                    To je dalo novi oblasti ekonomsko osnovo in na njej so gradili svoje nadaljnje
                    ukrepe na področju gospodarstva. Pri tem so se zgledovali po teoriji in praksi
                    Sovjetske zveze in njenega načrtnega gospodarstva na način »petletk«.
                    Podržavljenju je sledila »prva petletka«. Domala nekritično posnemanje »prve
                    države socializma«, sicer z nekaj prilagoditvami, je trajalo do t. i. spora z
                    Informbirojem sredi leta 1948 oziroma še kakšni dve leti kasneje. Zaradi tega
                    spora sta se jugoslovanska teorija in praksa socializma »osamosvojili« od
                    sovjetskega modela. Cilj je sicer ostal enak, različna pa je bila pot k njemu. </p>
                <p>Pri povojnem razvoju jugoslovanskega socializma, zlasti v letih posnemanja vsega,
                    kar je nastalo v Sovjetski zvezi, se je mogoče vprašati tudi o uvajanju
                    boljševiške gospodarske prakse, vojnega komunizma in NEP-a (nove ekonomske
                    politike), obdobij, značilnih za Sovjetsko zvezo v prvih desetih letih njenega
                    obstoja, pa tudi stalinske industrializacije in kolektivizacije v jugoslovanski
                    razvoj socializma. Prvo obdobje jugoslovanskega socializma, ki ga označujejo
                    tudi kot čas jugoslovanskega stalinizma, tj. do začetka petdesetih let, je imelo
                    kar nekaj značilnosti boljševiškega vojnega komunizma, ki je bil tam v veljavi v
                    času vojnega stanja »rdečih« proti »belim«, tem so vojaško pomagale nekatere
                    države iz nekdanje antante. V tem času je bilo v jugoslovanskem razvoju opaziti
                    tudi posamezne značilnosti NEP-a, vendar je bilo teh manj kot tistih, značilnih
                    za vojni komunizem. Tako so npr. odpravili zasebno trgovino, zasebne trgovske
                    lokale, ki so postali državni, in nasploh nacionalizirali vse, od velike
                    industrije do najmanjših proizvodnih obratov, za preskrbo prebivalstva pa so
                    uvedli zagotovljeno preskrbo, ki je zamenjala racionirano preskrbo, značilno za
                    čas vojne.<note place="foot" xml:id="ftn28" n="26">
                            Zdenko Čepič, »Oris načel zagotovljene preskrbe v Jugoslaviji,« <hi rend="italic">Prispevki za novejšo zgodovino</hi> 39, št. 2 (1999):
                            157–68.</note> Iz načel NEP-a so povzeli povezovanje mesta in vasi,
                    gospodarsko »sodelovanje« proletariata in »delovnih« kmetov. Ker to
                    solidarnostno povezovanje ni imelo pravega učinka, vzrok je bil tudi v hitri,
                    skokoviti deagrarizaciji zaradi potreb industrializacije, saj kmetje s svojo
                    pridelavo niso mogli dohajati potreb novonastalega proletariata, se je začela
                    »kolektivizacija kmetijstva«, katere namen je bil pod nadzorom države prisiliti
                    zasebne kmete, da pridelajo več, in to glede na postavljene zahteve od države,
                    in da čim več t. i. tržnih viškov oddajo državi pod njenimi pogoji. Takemu
                    diktatu so se kmetje upirali na različne načine, oblast pa je odgovorila z
                    diktaturo nad njimi. </p>
                <p>Nekritično posnemanje ruske, boljševiške teorije in prakse je bila vsekakor
                    kolektivizacija v kmetijstvu, kar je bil eden najbolj značilnih pojavov
                    stalinizma oz. Stalinove politike pri uvajanju socializma. Glede tega so med
                    rusko, sovjetsko prakso in jugoslovansko sicer obstajale razlike v načelnih
                    rešitvah, ne pa toliko v namenu in pri uvajanju. Je pa vprašanje, ali so
                    jugoslovansko »kolektivizacijo« – uvajanje kmečkih delovnih zadrug, kot so se
                    pri nas imenovali sovjetski kolhozi – uvedli zaradi obtožb Stalina, da je
                    jugoslovanska kmetijska politika napačna, ker ne sledi povsem njegovi, ali
                    zaradi nuje oziroma potrebe, ki je bila pogojena s procesom industrializacije in
                    deagrarizacije, kar je pomenilo večanje nekmečkega prebivalstva in večje potrebe
                    po njegovi preskrbi. Gre skratka za vprašanje soodvisnosti t. i. spora z
                    Informbirojem in jugoslovanske kolektivizacije v kmetijstvu. Ali je spor
                    jugoslovanskih komunistov, njihovega vodstva s Stalinom oziroma z Informbirojem
                    vplival na jugoslovansko kmetijsko politiko proti kolektivizaciji ali pa je šlo
                    za samostojen razvoj v to smer, ker so bile takšne gospodarske okoliščine in
                    potrebe? V veljavi je sicer prepričanje, da so jugoslovanski komunisti uvedli
                    jugoslovansko inačico kolhozništva, da bi ugodili Stalinu in mu pokazali, da se
                    pri izgradnji socializma v Jugoslaviji držijo enakih načel in metod kot v
                    Sovjetski zvezi. Dejstvo pa je, da so na odločitev za spremembo odnosa do kmetov
                    v Jugoslaviji bolj kot »ideološki« razlogi vplivale razmere, ki so zahtevale
                    večjo kmetijsko proizvodnjo. </p>
                <p> Stalin je tudi v Jugoslaviji vsekakor pričakoval sprejemanje in povzemanje ali
                    kar nekritično posnemanje prakse razvoja socializma iz Sovjetske zveze. Ker se
                    to po njegovem mnenju zlasti na področju kmetijstva in v odnosu do kmetov v
                    Jugoslaviji ni izvajalo, je izzvalo njegovo ostro kritiko »jugoslovanskih
                    tovarišev«. Očital jim je, da je njihov odnos do kmetov »nerazreden«,
                    nepravilen. Stalin je jugoslovanskim komunistom, njihovemu vodstvu, očital, da v
                    politiki KPJ »ni čutiti duha politične razredne borbe, da na vasi in prav tako v
                    mestu rastejo kapitalistični elementi«.<note place="foot" xml:id="ftn29" n="27">
                            <hi rend="italic">Pisma CKKPJ in pisma CK VKP(b)</hi> (Ljubljana:
                            Ljudska pravica, 1948), str. 46, Pismo Stalina Titu, Kardelju, CK KPJ z
                            dne 4. maja 1948.</note>
                </p>
                <p> Do kolektivizacije v kmetijstvu bi v Jugoslaviji prišlo ne glede na Stalinove
                    očitke o nepravilni jugoslovanski razredni politiki do kmetov, kajti uvedbo te
                    je narekovalo stanje v kmetijstvu in celotnem procesu industrializacije. Šlo je
                    za način, kako ob slabi mehanizaciji hitro in uspešno doseči večjo učinkovitost
                    kmetijstva. Oblasti so rešitev videle v vodeni kolektivni obdelavi sicer
                    večinsko zasebne zemlje. Kolektivizacija v Jugoslaviji namreč ni pomenila
                    spreminjanja posestne sestave zemlje, ampak »zapovedano« in nadzorovano
                    organizirano skupno obdelavo sicer zasebne zemlje, ki so jo bili kmetje
                    prisiljeni združiti v kmečkih delovnih zadrugah (nemalokrat so se imenovale tudi
                    kmetijske obdelovalne zadruge – KOZ). Podobnost kolektivizacije v Sovjetski
                    zvezi in Jugoslaviji je vsekakor obstajala, po namenu in načinu. Kolektivizacija
                    v kmetijstvu, običajno je bila nasilna, se je v Jugoslaviji hitro končala, saj
                    je bil gospodarski pa tudi politični učinek te majhen. Politiko do kmetov in
                    kmetijstva, kakršna je bila kolektivizacija, so zato po dobrih treh letih
                    opustili. Pustila pa je pečat v zgodovinskem spominu in postala nekakšen simbol
                    jugoslovanskega stalinizma. </p>
                <p> Ne glede na to, da socialističnih revolucij v Rusiji in Jugoslaviji, prve in
                    druge uspešno izvedene revolucije te vrste, ni mogoče neposredno, »mehanično«
                    primerjati, je dejstvo, da je bila za jugoslovansko revolucijo boljševiška
                    revolucija vzor v širšem smislu, ne le v političnem in ideološkem, marveč so v
                    njej iskali in našli tudi vzorce za posnemanje. Vendar očitno ne dovolj in ne
                    zadosti razredno pravilno. </p>
                <p> V jugoslovanski stopnji socialistične revolucije, ki je sledila osvojitvi
                    oblasti, so se boljševiški politični in družbeni procesi sicer zgostili v nekaj
                    letih po koncu vojne. V sorazmerno kratkem času, v petih let po koncu vojne, se
                    je v Jugoslaviji v okviru t. i. druge stopnje socialistične revolucije zgodilo
                    vse, kar sta bili v Rusiji po boljševiški osvojitvi oblasti sovjetska
                    gospodarska teorija in še bolj praksa. Zaradi Stalinove politike do po njegovem
                    mnenju nepravilnega razrednega razumevanja in ravnanja jugoslovanskih
                    komunističnih oblasti, so se te odzvale z iskanjem alternativnega načina
                    socializma, ki so ga našle v samoupravljanju. </p>
                <p> K revoluciji spada tudi odziv nanjo. Običajno ima revolucija svoje nasprotje,
                    protirevolucijo, katere namen je v ohranitvi starih, prejšnjih političnih in
                    ekonomskih odnosov. Nasprotje med revolucijskimi in njim nasprotnimi pogledi pa
                    se navadno izraža v državljanski vojni. Ta je v bistvu vojna za oblast, za vse,
                    kar ta prinaša, za vse tisto, kar predstavlja. To je oborožen spopad med novimi
                    in starimi političnimi silami za eno in isto oblast v državi. Tudi to se je v
                    času druge svetovne vojne odigralo v Jugoslaviji. Na državljansko vojno, ki je
                    sicer v Jugoslaviji potekala med drugo svetovno vojno – znotraj te so bile
                    razlike – sta vplivali okupacija in z njo povezana kolaboracija. V Jugoslaviji
                    državljanska vojna zato ni bila »čisti« spopad med politično različnima
                    stranema, revolucionarno in njej nasprotno, kajti protirevolucionarna stran se
                    je po vojaško pomoč zatekla k okupatorju. </p>
                <p> Za državljansko vojno v Jugoslaviji sta bila okupator in z njim povezana
                    kolaboracija »lepotna napaka«, ki jo je omejevala in ji jemala prepričljivost. V
                    Rusiji pa je po boljševiški osvojitvi oblasti potekala državljanska vojna v bolj
                    »čisti« obliki, čeprav je imela protirevolucionarna stran, ta je v nasprotju z
                    revolucionarno vojaško formacijo Rdečo gardo ali Rdečo armado dobila ime bela
                    garda ali bela armada, pomoč v t. i. intervencionistih iz osmih držav. To pa ni
                    bila kolaboracija, kot jo iz druge svetovne vojne v razmerah okupacije poznamo
                    tudi v Jugoslaviji in Sloveniji, marveč je šlo za vojaško sodelovanje oziroma
                    vojaško pomoč. Intervencionisti so vojaško pomagali ruskim protirevolucionarjem
                    pri dosegi njihovih ciljev. Pri tem pa so bili neuspešni. </p>
                <p> Z revolucijo in njenim nasprotjem je povezano tudi vprašanje nasilja v
                    revoluciji in protirevoluciji. Gre za t. i. revolucionarni teror, pri čemer je
                    vprašanje, ali je to nasilje že samo po sebi revolucija. Gre za revolucionaren
                    in tudi protirevolucionaren način delovanja. Oba spremlja nasilje in to postane
                    bistvo pogledov na revolucijo, manj pa na njeno nasprotje. </p>
                <p> Kakor koli že, nehvaležno je primerjati podobna zgodovinska »dogajanja« ali
                    procese, kar revolucija nedvomno je. Vsekakor sta imeli obe revoluciji, tista v
                    Rusiji 1917 in tista v Jugoslaviji med drugo svetovno vojno, enak namen,
                    izhajali sta iz enake ideološke osnove, medtem ko so bile okoliščine pri obeh
                    različne, kar je vplivalo tudi na različnost izvedbe revolucij – pri prevzemu
                    oblasti in nadaljnjem spreminjanju družbe na osnovi te oblasti, torej celotnem
                    družbenem razvoju v dveh državah, v katerih so komunisti na svoj način osvojili
                    oblast. Jugoslovanski in slovenski »oktober« je drugačen od ruskega. Razlikujejo
                    se že »oktobri« v Jugoslaviji. Primerjava je sicer mogoča, ni pa pretirano
                    ustvarjalna. Razen za tiste, ki sta jim zgodovina in zgodovinski razvoj zgolj
                    politično sredstvo in v obeh vidijo le gorivo za politikantstvo. Ti lahko
                    primerjajo in enačijo »jabolka in hruške« glede na svojo politično potrebo,
                    zgodovinopisje pa mora biti glede tega zelo previdno in zadržano.</p>
            </div>
        </body>
        <back>
<div type="bibliography">
            <head>Viri in literatura</head>
    <list type="unordered">
        <head>Arhivski viri:</head>
        <item>PF UL, Inštitut za javno upravo: <list><item>Arhiv L. Vavpetiča, Zapisnik 12. seje Študijske komisije in IOOF z dne 10. 1. 1945.</item>
        </list></item>
    </list>
            <listBibl>
                <head>Literatura:</head>
                <bibl>Čepič, Zdenko. <hi rend="italic">Agrarna reforma in kolonizacija v
                    Sloveniji (1945</hi>–<hi rend="italic">1948)</hi>. Maribor: Obzorja,
                    1995.</bibl>
                <bibl>Čepič, Zdenko. »Kmetje in zadružništvo v pogledih Edvarda Kardelja.«
                    V: <hi rend="italic">Čarnijev zbornik (1931</hi>–<hi rend="italic">1996): zbornik mednarodnih družboslovnih in humanističnih razprav = A
                        festschrift for Ludvik Čarni [1931</hi>–<hi rend="italic">1996] :
                            studies in humanities and social sciences</hi>. ur. Alojz Cindrič,
                    Ludvik Čarni, Vida Kološa, Andrej Rozman, Marko Kerševan, Avgust Lešnik,
                    Rudi Rizman, Jože Vogrinc, Bernhard H. Bayerlein, 325–36. Ljubljana:
                    Filozofska fakulteta, Oddelek za sociologijo; =Ljubljana: Faculty of Arts,
                    Department of Sociology, 1998.</bibl>
                <bibl>Čepič, Zdenko. »Nekaj stopinj revolucije v pluralni dobi Osvobodilne
                    fronte.« <hi rend="italic">Prispevki za novejšo zgodovino</hi> 38, št. 1-2
                    (1998): 89–110.</bibl>
                <bibl>Čepič, Zdenko. »Oris pojavnih oblik kmetijske politike v letih 1945–1960.«
                    V: <hi rend="italic">Preteklost sodobnosti: izbrana poglavja slovenske
                        novejše zgodovine</hi>, ur. Zdenko Čepič, 175-88. Pijava Gorica:
                    Aristoteles Žlahtič; Ljubljana: Inštitut za novejšo zgodovino, 1999.</bibl>
                <bibl>Čepič, Zdenko. »Oris načel zagotovljene preskrbe v
                    Jugoslaviji.«<hi rend="italic" xml:space="preserve"> Prispevki za novejšo zgodovino</hi>
                    39, št. 2 (1999): 157–68.</bibl>
                <bibl>Čepič, Zdenko. »Revolucijsko v letu 1941.« <hi rend="italic">Prispevki za
                    novejšo zgodovino [Slovenci in leto 1941]</hi> 41, št. 2 (2001): 169–89. </bibl>
                <bibl>Čepič, Zdenko. »Spor z Informbirojem in jugoslovanska kmetijska politika =
                    The conflict with the cominform and Yugoslav agrarian policy«. V: <hi rend="italic">Jugoslavija v hladni vojni: [zbornik z Znanstvenega
                        posveta Jugoslavija v hladni vojni, Ljubljana, 8.</hi> –<hi rend="italic">9. maja 2000] = Yugoslavia in the cold war : [the
                            collection of papers at the Scientific Conference Yugoslavia in the Cold
                            War, Ljubljana, 8</hi>–<hi rend="italic">9 May 2000]</hi>, ur. Jasna
                    Fischer, Aleš Gabrič, Leonid J. Gibianskii, Edith S. Klein, Ronald B.
                    Preussen, 319-38, 339–60. Ljubljana: Inštitut za novejšo zgodovino; Toronto:
                    University = Ljubljana: Institute for Contemporary History; Toronto:
                    University, 2004.</bibl>
                <bibl>Čepič, Zdenko. »Spremembe v posestni sestavi v Sloveniji po drugi svetovni
                    vojni (1945–1953).« V: <hi rend="italic">Slovenci in Makedonci v
                        Jugoslaviji</hi>, ur. Božo Repe, Dušan Nećak, Jože Prinčič, Irena
                    Kuštrin, Alenka Lape, Novica Veljanovski, Borče Davitkovski, Milan
                    Drakalski, Ivan Solomonova, 87-104. Ljubljana: Filozofska fakulteta, Oddelek
                    za zgodovino; Skopje: Institut za nacionalna istorija, 1999.</bibl>
                <bibl>Deželak Barič, Vida. <hi rend="italic">Komunistična partija Slovenije in
                    revolucionarno gibanje 1941</hi>–<hi rend="italic">1943</hi>. Ljubljana:
                    Inštitut za novejšo zgodovino, 2007.</bibl>
                <bibl>Deželak Barič, Vida, »Osvobodilni boj kot priložnost za
                    izvedbo revolucionarnih
                    ciljev.« <hi rend="italic normalweight" xml:space="preserve">Prispevki za novejšo zgodovino </hi>35, št. 1 (1995):
                        137–62. </bibl>
                <bibl>Gaćeša, Nikola L.. <hi rend="italic">Agrarna reforma i kolonizacija u
                    Jugoslaviji, 1945</hi>–<hi rend="italic">1948</hi>. Novi Sad: Matica
                    srpska, 1984.</bibl>
                <bibl>Kocbek, Edvard. <hi rend="italic">Pred viharjem</hi>. Ljubljana: Slovenska
                    matica, 1980.</bibl>
                <bibl>Kocbek, Edvard. <hi rend="italic">Zbrano delo, šesta knjiga</hi>.
                    Ljubljana: DZS, 1996. </bibl>
                <bibl>Lenin, Vladimir
                    Iljič<hi rend="italic" xml:space="preserve">. Država in revolucija in drugi spisi iz leta 1917. </hi>Ljubljana:
                    Studia humanitatis, 2017. </bibl>
                <bibl>Petranovič, Branko. <hi rend="italic">Revolucija i kontrarevolucija u
                    Jugoslaviji (1941</hi>–<hi rend="italic">1945).</hi> Beograd: Rad,
                    1983.</bibl>
                <bibl>Pipes, Richard. <hi rend="italic">Kratka zgodovina ruske revolucije</hi>.
                    Ljubljana: Študentska založba, 2011. </bibl>
                <bibl>Pons, Silvio. <hi rend="italic">Svetovna revolucija: zgodovina
                    mednarodnega komunizma: 1917</hi>–<hi rend="italic">1991</hi>.
                    Ljubljana: Sophia, 2017. </bibl>
                <bibl>Prinčič, Jože. <hi rend="italic">Povojne nacionalizacije v Sloveniji:
                    1945</hi>–<hi rend="italic">1963</hi>. Novo mesto: Tiskarna Novo mesto,
                    Dolenjska založba, 1994.</bibl>
                <bibl>Rabinowitch, Alexander. <hi rend="italic">Boljševiki prihajajo na oblast:
                    revolucija leta 1917 v Petrogradu</hi>. Ljubljana: Sophia, 2017.</bibl>
                <bibl>Vodušek Starič, Jerca. <hi rend="italic">Prevzem oblasti 1944</hi>–<hi rend="italic">1946.</hi> Ljubljana: Cankarjeva založba, 1992. </bibl>
            </listBibl>
            <listBibl>
                <head>Tiskani viri:</head>
                <bibl><hi rend="italic">Dokumenti ljudske revolucije v Sloveniji, knjiga 1
                    (marec 1941-marec 1942)</hi>. Ljubljana: Inštitut
                    za zgodovino delavskega gibanja, 1962. </bibl>
                <bibl><hi rend="italic">Dokumenti ljudske revolucije v Sloveniji, knjiga 2
                    (april 1942-julij 1942).</hi> Ljubljana:
                    Inštitut za zgodovino delavskega gibanja, 1964. </bibl>
                <bibl><hi rend="italic">Dokumenti ljudske revolucije v Sloveniji, knjiga 3
                    (avgust 1942-oktober 1942)</hi>. Ljubljana:
                    Inštitut za zgodovino delavskega gibanja, 1966. </bibl>
                <bibl><hi rend="italic">Dokumenti ljudske revolucije v Sloveniji, knjiga 4
                    (november 1942-december 1942</hi>). Ljubljana:
                    Inštitut za zgodovino delavskega gibanja, 1968. </bibl>
                <bibl><hi rend="italic">Dokumenti ljudske revolucije v Sloveniji, knjiga 5
                    (januar-februar 1943).</hi> Ljubljana: Inštitut
                    za zgodovino delavskega gibanja, 1978. </bibl>
                <bibl><hi rend="italic">Dokumenti ljudske revolucije v Sloveniji, knjiga 6
                    (marec-april 1943).</hi> Ljubljana: Inštitut za
                    zgodovino delavskega gibanja, 1981.</bibl>
                <bibl><hi rend="italic">Dokumenti organov in organizacij narodnoosvobodilnega
                    gibanja v Sloveniji, knjiga 11 (Zapisniki sej najvišjih organov in
                    organizacij 1942-1945).</hi> Ljubljana: Arhiv
                    Republike Slovenije, 2012.</bibl>
                <bibl><hi rend="italic">Dokumenti organov in organizacij narodnoosvobodilnega
                    gibanja v Sloveniji, knjiga 12 (Odloki, sklepi, okrožnice, navodila,
                    proglasi najvišjih organov in organizacij
                    1942-1945). </hi>Ljubljana:
                    Arhiv Republike Slovenije, 2016.</bibl>
                <bibl><hi rend="italic">Jesen 1942: korespondenca Edvarda Kardelja in Borisa
                    Kidriča.</hi> Ljubljana: Inštitut za zgodovino delavskega gibanja,
                    1963.</bibl>
                <bibl><hi rend="italic">Оснивачки конгрес КП Србије
                    (8-12 маја 1945). </hi>Београд :
                    Институт за историју радничког покрета Србије, 1972. </bibl>
                <bibl><hi rend="italic">Pisma CKKPJ in pisma CK VKP(b)</hi>. Ljubljana: Ljudska
                    pravica, 1948.</bibl>
                <bibl><hi rend="italic">Prvo in drugo zasedanje Antifašističkog veča narodnog
                    oslobođenja Jugoslavije (26 i 27 novembra 1942; 29 i 30 novembra 143),
                    po stenografskim beleškama i drugim izborima</hi>. Beograd: Prezidijum
                    narodne skupštine FNRJ. </bibl>
                <bibl>Tito [Broz, Josip]. <hi rend="italic">Zbrana dela</hi>, knjige 6–24.
                    Ljubljana: Komunist, Borec, 1980–1989. </bibl>
            </listBibl></div>
         <div type="summary" xml:lang="en">
             <docAuthor>Zdenko Čepič</docAuthor>
             <head>YUGOSLAV REVOLUTION AND RED OKTOBER:
                 SIMILARITIES AND DIVERSITY</head>
            <head>SUMMARY</head>
            <p>It is difficult to compare similar historical "acts" – which is something that
                revolutions definitely are. Concretely we are referring to two revolutions in
                two separate states, Russia and Yugoslavia, in two different periods of time. We
                are therefore looking at two identical phenomena, carried out with the same
                purpose, yet in different circumstances and in various forms.</p>
            <p>In the 20<hi rend="superscript">th</hi> century, century of world wars and also
                century of proletarian revolutions, stand out the first one in Russia, and the
                second one in Yugoslavia. Both of them were related toor made possible by wars,
                which enabled both possibility of realization. Both were taking place in
                different historical, social, political, as well as military circumstances, with
                different starting points and causes, yet with the same purpose: to take over
                the power and change the social relations; and both were successful. They had a
                few common points, yet the differences between them were far more prominent. </p>
            <p>The Yugoslav Socialist Revolution was not the imitation of the Russian Bolshevik
                Revolution. The Yugoslav revolutionaries did indeed model their aspirations
                after the Bolshevik Revolution, but did not replicate it. Therefore the
                execution of the Yugoslav revolution, which took place during World War II in
                the circumstances of the occupation and the resistance against the occupiers,
                was completely different from that of the Bolshevik Revolution in Russia. The
                Yugoslav socialist revolution did not involve any momentous events like the shot
                from the Russian cruiser Aurora and the Bolshevik "coup" with the "storming" of
                the Winter Palace. The circumstances as well as the relations during the
                Yugoslav revolution were different, as were the conditions and the reasons for
                it. </p>
            <p> The "April Theses" with regard to the stages of the socialist revolution were
                related to the October Revolution in Russia as well. In case of the Yugoslav
                Socialist Revolution, the stages were certainly important, but not as
                all-present and obvious. In the Yugoslav Socialist Revolution the second, class
                stage of revolution began with the so-called property revolution, by altering
                the ownership of the so-called means of production at the end of the war and
                after it. The Yugoslav Socialist Revolution – if we only take into account its
                political part, i.e. the takeover of power – proceeded gradually rather than
                taking place instantaneously. During the first period of post-war development of
                Yugoslav socialism, there was a lot of copying of everything that was created in
                the Soviet Union, such as wartime communism, and New economic policy (NEP) and
                also collectivisation. </p>
            <p> The two revolutions also involved the reactions to them – counter-revolutions
                with elements of civil wars. In Yugoslavia the civil war was not a "clear-cut"
                conflict between politically different – revolutionary and counter-revolutionary
                – sides, as the counter-revolutionary side resorted to seeking the military
                assistance of the occupiers. The Yugoslav counter-revolution did collaborate
                with the enemy. Because of the collaboration, in Yugoslavia civil war was not
                "pure", while in Russia the civil war took place in a "purer" form. The aid to
                "white" in the civil war in Russia was the Alliance, and not the collaboration
                as we know from the Second World War.</p></div>
        </back>
    </text>
</TEI>