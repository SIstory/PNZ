<?xml version="1.0" encoding="UTF-8"?><TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>»Komunizem največja nevarnost naše dobe« – o idejnopolitičnem profilu
                    vodstva političnega katolicizma na Slovenskem na predvečer napada sil osi na
                    Kraljevino Jugoslavijo<note place="foot" xml:id="ftn2" n="*"> Raziskava je
                        nastala v okviru raziskovalnega programa P6-0281 Idejnopolitični in kulturni
                        pluralizem in monizem na Slovenskem v 20. stoletju, ki ga sofinancira Javna
                        agencija za raziskovalno dejavnost Republike Slovenije iz državnega
                        proračuna.</note></title>
                <author>
                    <name>
                        <forename>Bojan</forename>
                        <surname>Godeša</surname> 
                    </name>
                    <roleName>Dr.</roleName>
                    <roleName>znanstveni svetnik</roleName>
                    <affiliation>Inštitut za novejšo zgodovino</affiliation>
                    <address>
                        <addrLine>Kongresni trg 1</addrLine>
                        <addrLine>SI – 1000 Ljubljana</addrLine>
                    </address>
                    <email>bojan.godesa@inz.si</email>
                </author>
            </titleStmt>
            <editionStmt>
                <edition><date>2018-03-29</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Kongresni trg 1</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/259</pubPlace>
                <date>2018</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">58</biblScope>
                <biblScope unit="issue">1</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term>political Catholicism</term>
                    <term>totalitarian
                        and racist "new order"</term>
                    <term>anti-communism</term>
                    <term>fascism</term>
                    <term>World War II</term>
                </keywords>
                <keywords xml:lang="sl">
                    <term>politični katolicizem</term>
                    <term>totalitarni in rasistični »novi red«</term>
                    <term>antikomunizem</term>
                    <term>fašizem</term>
                    <term>druga svetovna vojna</term>
                </keywords>
            </textClass>
        </profileDesc>
        <revisionDesc>
            <listChange>
                <change>
                    <date>2018-05-14</date>
                    <name>Neja Blaj Hribar</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Bojan Godeša<note place="foot" xml:id="ftn1" n="**">
                    <hi rend="bold">Dr., znanstveni svetnik, Inštitut za novejšo
                        zgodovino, Kongresni trg 1, SI-1000 Ljubljana; docent, Univerza
                        v Novi Gorici, Vipavska 13, SI-5000 Nova Gorica,</hi>
                    <ref target="mailto:bojan.godesa@inz.si"><hi rend="bold">bojan.godesa@inz.si</hi></ref></note></docAuthor>
            <docImprint>
                <idno type="cobissType">Cobiss tip: 1.01</idno>
                <idno type="UDC">UDK: 329.11(497.4)"1936/1941"</idno>
            </docImprint>
            <div type="abstract" xml:lang="sl"><head>IZVLEČEK</head>
                <p> <hi rend="italic">Prispevek obravnava idejnopolitični profil vodstva političnega
                    katolicizma na Slovenskem na predvečer napada sil osi na Kraljevino Jugoslavijo,
                    ki je stremelo h korporativno urejeni družbi, organizirani na podlagi papeških
                    okrožnic in cerkvenega nauka. Zgled so bili stari stanovski koncepti iz »zlate
                    dobe srednjega veka«. Pri tem katoliškim ideologom ni bilo jasno, kako naj bi
                    jih v praksi uresničili. Poleg tega je bil politični režim v Sloveniji določen z
                    režimom širše jugoslovanske države. V takšnih okoliščinah je bil brezkompromisni
                    antikomunizem v času med svetovnima vojnama na Slovenskem instrumentaliziran
                    predvsem kot sredstvo, ki naj bi katoliškemu taboru pripomoglo k rekatolizaciji
                    slovenske družbe. Sicer je bil družbeni koncept, ki ga je zagovarjala katoliška
                    hierarhija na Slovenskem, povsem kompatibilen s totalitarnim in rasističnim
                    Hitlerjevim »novim redom«. Kot tak je bil povezan z usodo sil osi v vojni in je
                    po letu 1945 v celoti izgubil svojo legitimnost v demokratični evropski družbeni
                    stvarnosti.</hi></p>
                <p><hi rend="italic" xml:space="preserve">Ključne besede: politični katolicizem, totalitarni in rasistični »novi red«, antikomunizem, fašizem, druga svetovna vojna </hi></p></div>
            <div type="abstract" xml:lang="en"><head>ABSTRACT</head>
                <head> "COMMUNISM, THE GREATEST THREAT OF OUR ERA" – ON THE
                    IDEOLOGICAL-POLITICAL PROFILE OF THE POLITICAL CATHOLICISM LEADERSHIP IN
                    SLOVENIA ON THE EVE OF THE INVASION OF THE KINGDOM OF YUGOSLAVIA BY THE AXIS POWERS </head>
                <p><hi rend="italic">The contribution focuses on the ideological-political profile of
                    the political Catholicism leadership in Slovenia – which strived for a
                    corporatist society, organised on the basis of papal encyclicals and Catholic
                    teachings – on the eve of the invasion of the Kingdom of Yugoslavia by the Axis
                    Powers. The old corporatist concepts from "the golden age of the medieval era"
                    represented the model for these endeavours. The Catholic ideologues, however,
                    did not have a clear idea of how to realise these concepts in practice.
                    Furthermore, the political regime in Slovenia was determined by the regime of
                    the wider Yugoslav state. In such circumstances, the unrelenting anti-communism
                    in Slovenia between both world wars was used especially as an instrument which
                    was supposed to assist the Catholic camp with the recatholicisation of the
                    Slovenian society. The social concept, defended by the Catholic hierarchy in
                    Slovenia, was nevertheless entirely compatible with Hitler's totalitarian and
                    racist "new order". As such it was related to the destiny of the Axis Powers in
                    the war and thus lost its entire legitimacy in the democratic European social
                    reality after 1945.</hi></p>
                <p rend="footnote text"><hi rend="italic">Keywords: political Catholicism, totalitarian
                    and racist "new order", anti-communism, fascism, World War II</hi>
                </p></div>
        </front>
        <body>
          <div>
            <head>I.</head>
            <p>»V okrožnici o brezbožnem komunizmu nasvetuje papež Pij XI. sredstva, s katerimi naj
                se katoličani bore proti 'največji nevarnosti naše dobe'. Eno izmed uspešnih
                sredstev more biti, kakor pravi okrožnica, tudi katoliški tisk, čigar naloga je
                razlagati krščanska socialna načela; zavračati zmote in zablode komunizma;
                opozarjati na pretkano taktiko komunistov in odkrivati njih zvijačne metode ter
                pomagati, da se zajezi in onemogoči njih odkrita in skrivna propaganda. (…) Stvaren
                prikaz najhujšega nasprotnika Boga in krščanske kulture nam more samo koristiti, ker
                tako šele prav spoznamo, da je 'skrivnost hudobije že na delu'. (…) kdor pa pozna
                nasprotnika, njegovo orožje in način bojevanja, se zlahka ne bo dal presenetiti,
                ampak se mu bo pogumno in razumno v bran postavil, posebno ko vidi, da ima v svojih
                rokah še učinkovitejše orožje kakor nasprotnik. Naše najboljše orožje proti
                komunizmu pa je resnica, pravica in ljubezen.«<note place="foot" xml:id="ftn3" n="1"> Ivan Ahčin, <hi rend="italic">Komunizem največja
                            nevarnost naše dobe</hi> (Ljubljana: Zveza fantovskih odsekov v
                        Ljubljani, 1939), 3, 4.</note>
            </p>
            <p>Tako je Ivan Ahčin, glavni urednik osrednjega katoliškega dnevnika
                <hi rend="italic" xml:space="preserve">Slovenec </hi>in eden tedanjih vodilnih
                katoliških ideologov, sicer pa eden tesnih sodelavcev in obenem občudovalcev
                karizmatičnega voditelja slovenskega političnega katolicizma, dr. Antona Korošca,
                zapisal v uvodu knjige <hi rend="italic">Komunizem največja nevarnost naše
                dobe</hi>, ki je izšla leta 1939.</p>
            <p>Vendar pa v katoliškem taboru niso vseskozi imeli takšnega mnenja o komunizmu. V
                dvajsetih letih so namreč v njem še videli družbeni pojav, ki lahko tudi drugim
                socialnim gibanjem ponudi nekatere družbene in gospodarske rešitve. Kot se je
                spominjal član vodstva po uvedbi diktature kralja Aleksandra Karađorđevića (1929)
                razpuščene SLS, Janez Brodar, je Korošec slabo desetletje kasneje, leta 1932, o
                komunizmu dejal naslednje: »,Komunizem je potrebno zlo!ʼ Jaz (Brodar – op. Godeša)
                mu ugovarjam in pravim: ,G. predsednik, jaz tega ne razumem. Ako komunizem dela zlo,
                ni potreben. Ako pa je potreben, ne sme delati zla!ʼ Dr. Korošec odgovori: ,Pa tako
                je! Kapitalizem se je v svetu za svoj kapitalistični privilegij poslužil orožja in
                tako so se tudi mase nižjega ljudstva organizirale in tudi prijele za orožje. Bodoča
                vojska, katera se že sedaj pripravlja, bo socialna vojska. Komunizem ima v sebi
                veliko dobrega in kar ima dobrega, bo povzel cel svet, kar ima pa v sebi umetnega,
                nenaravnega, bo pa vsak narod vrgel iz sebe in tudi ruski narod je tako močan in
                zdrav sam v sebi, da bo to vrgel iz sebe.ʼ«<note place="foot" xml:id="ftn4" n="2"> Janez Brodar, »Ob petinsedemdesetletnici mojega
                        življenja,« v: Jože Dežman, <hi rend="italic">Le vkup, le vkup uboga gmajna:
                            preganjanje kmetov in kmečki upori v Sloveniji 1945–1955</hi> (Ljubljana
                        in Dunaj: Mohorjeva družba, 2011), 291. Navedeno po Jurij Perovšek, »Ruski
                        begunci in pogledi slovenske politike na Lenina ob njegovi smrti,« <hi rend="italic">Monitor ISH: revija za humanistične in družbene
                            znanosti</hi> 18, št. 1 (2016): 7<hi rend="italic">–</hi>31. </note>
            </p>
            <p>Do skrajne zaostritve v odnosu do komunizma je v okviru korenitega preobrata v
                idejnopolitičnih konceptih katoliškega tabora prišlo šele po izbruhu gospodarske
                krize oktobra 1929, ko je ta sicer svetovni pojav v začetku tridesetih let
                prejšnjega stoletja z zamikom dosegel tudi Jugoslavijo. </p></div>
            <div><head>II.</head>
            <p>V kakšnem položaju je bil, ko je gospodarska kriza izbruhnila tudi v Jugoslaviji,
                politični katolicizem na Slovenskem? Ključno prelomnico za katoliški tabor na
                Slovenskem je predstavljal vstop v vlado Milana Stojadinovića leta 1935 v okviru
                vsedržavne Jugoslovenske radikalne zajednice (JRZ), v katero se je, skupaj s
                srbskimi radikali (Narodno radikalna stranka) in Jugoslovansko muslimansko
                organizacijo, vključila do tedaj z diktaturo prepovedana SLS.<note place="foot" xml:id="ftn5" n="3"> Celovit prikaz problematike v: Jure
                        Gašparič, <hi rend="italic">SLS pod kraljevo diktaturo</hi> (Ljubljana:
                        Modrijan, 2007). </note> Najpomembnejše za katoliško stranko je pri tem
                bilo, da so se dokopali do oblasti v Dravski banovini, ki so jo zadržali do napada
                sil osi na Jugoslavijo aprila 1941. Ahčin je v biografiji, ki jo je napisal po
                Koroščevi smrti, a je njen izid prehitela aprilska vojna, zelo nazorno opisal, kaj
                je ta sprememba pomenila za politično delovanje katoliškega tabora: »Liberalci so
                namreč v vsej tej dobi dosti trdno sedeli v vladi z vnemo, ki je samo nam Slovencem
                za takšne posle lastna, pomagali rušiti (slovenstvo in) kulturni in narodni značaj
                Slovenije. Srbski centralizem je v 'Jutrovem' krogu našel nadvse gorečega pomočnika,
                ki je belgrajsko vladajočo plast stalno opozarjal na načine, (s katerimi) bi nas
                mogel še učinkoviteje zadeti. Liberalna stranka je tedaj že prejkoslej znala v
                Belgradu ustvariti mnenje, da so slovenski klerikalci politično nezanesljivi,
                protidržavni in da se ob najvažnejših političnih odločitvah obračajo na papeža v
                Rimu, od koder dobivajo politična navodila. Naša zahteva po samoupravi se je od
                'Jutrove' skupine v Belgradu stalno prikazovala kot separatizem in prikrita akcija
                proti jugoslovanski državi. (…) Toda Korošec je bil prepričan, da bi vstop v vlado
                mogel doseči le za ceno popolne kapitulacije in zatajitve strankinega programa – še
                bi moral oblast v Sloveniji najverjetneje deliti skupaj z liberalci, ki bi jih
                Belgrad bolj podpiral kot SLS. Nosil bi le odgovornost za centralistični režim – ne
                da bi mogli kaj otipljivega za slovenski narod doseči. Že tedaj se je torej
                pričenjala ista zgodba, ki je tako usodno vplivala na politični razvoj in položaj
                Slovenije v Jugoslaviji. Najmočnejša politična stranka (SLS) je poleg drugih
                neprilik imela v centralistično usmerjenem Belgradu stalno še to težkočo, da je v
                nasprotju z njo liberalno politično skupino bilo mogoče vedno dobiti za vsako ceno.
                Čeprav so liberalci bili v Belgradu zastopani le z enim ali dvema poslancema – ker
                več ni bilo izvoljenih, je Srbom to zadostovalo, da so Srbi mogli reči: glejte, tudi
                Slovenci so v vladi zastopani. Na ta način so nas Srbi stalno izigravali. Le parkrat
                je Koroščeva skupina prišla v vlado, pa le zaradi tega, ker je Belgrad potreboval
                njenih glasov za kako proračunsko glasovanje. Čim pa je bil proračun sprejet, pa je
                (navadno) že po nekaj tednih SLS zopet zletela iz vlade. Bili smo dobri za
                proračunsko glasovanje, toda da bi s proračunskim denarjem tudi v kakem resorju
                razpolagali, tega pa že nismo smeli. Ta pravica je bila v glavnem prihranjena le za
                Srbe. Po tem sistemu se je v Jugoslaviji z ozirom na nas Slovence vladalo vse do l.
                1935. Liberalci so se namreč za svoje sodelovanje v vladi zadovoljili navadno le z
                raznimi osebnimi koncesijami. Korošec je v teh trdih opozicionalnih letih le
                poredkoma prihajal v Ljubljano, ker mu je verjetno bilo težko odgovarjati na
                neprestana vprašanja, 'kdaj gremo v vlado'. Preveč dobro je čutil, kakor se je
                napram meni nekoč izrazil, 'da krave še za tako nizko ceno ni mogoče prodati, ako je
                nihče ne kupuje'. Krava je v tem slučaju bila SLS in Korošec tudi ko bi hotel, ni
                mogel izpolniti pobud.«<note place="foot" xml:id="ftn6" n="4"> Bojan Godeša in Ervin Dolenc, <hi rend="italic">Izgubljeni spomin na Antona Korošca. Iz zapuščine Ivana Ahčina</hi>
                        (Ljubljana: Nova revija, 1999), 51. </note>
            </p>
            <p>V nadaljevanju biografije je Ahčin opisal, kako je Korošec, ko se je končno pojavila
                priložnost za bolj dolgoročno sodelovanje stranke v vladi, pojasnil okoliščine, ki
                so privedle do odločitve, da »klerikalci« vstopijo v vlado Milana Stojadinovića:
                »Bilo je nekega dne sredi junija (1935 – op. pisca), torej že po Jevtićevih
                volitvah, ko se je Korošec nenadno pripeljal v Ljubljano in sklical v Marijanišče
                nekaj članov strankinega vodstva, kolikor jih je pač na hitro roko mogel dobiti. Ob
                tej priliki nam je nekako tole povedal: Stvar z Jevtićem je propadla, kakor se Vam
                že preje napovedal. Sedaj prihaja čas, da se izpolni politična zamisel, kakor sva jo
                s Stojadinovićem že dolgo pripravljala. Možna je vladna kombinacija, ki bo vladala
                do kraljeve polnoletnosti in morda tudi še dalje. Na ta način bi naša stranka prišla
                iz opozicije v vlado, kakor ste že dolgo želeli. Toda moram vam povedati sledeče: Ta
                vlada ne pomenja izpolnjenja naših 16 letnih zahtev po slovenski samoupravi. Nato
                nam je pojasnil sklep kraljevih namestnikov, da ustave iz leta 1931 ne bodo pustili
                spremeniti, ker hočejo stanje, kakor so ga sprejeli, izročiti (ob polnoletnosti
                Aleksandrovemu sinu) novemu vladarju. Notranjo politiko bo torej treba voditi v
                okviru obstoječih ustavnih zakonov. Slovenci avtonomije do kraljeve polnoletnosti
                torej ne bomo dosegli (je tedaj Korošec zelo jasno naglašal). Gre le zato, da
                ostanemo v opoziciji z vsem političnim rizikom, s katerim mora opozicija računati,
                ali pa da gremo v vlado z gotovostjo, da svojega celostnega programa sicer ne bomo
                mogli uresničiti, pač pa nam bo dana možnost, da v vladi marsikaj neljubega in
                škodljivega preprečimo. Če v danih razmerah stopimo v vlado, bo to pomenilo, da se
                zaenkrat odločimo za oportunistično politiko. Ali dana bo verjetno možnost, da bomo
                iz vladnih klopi uspešneje pripravljali izpolnjenje našega slovenskega narodnega
                programa, kakor pa bi mogli to storiti v opoziciji. Večina (vodstva je bila)
                navzočih je bila mnenja, da takšne prilike priti v vlado ne kaže zametati, posebno
                ko je Korošec naglašal, da bo vlada skušala doseči s Hrvati sporazum. Korošec je
                dobil od strankinega vodstva proste roke, da ukrene, kar se mu zdi primerno v novi
                politični situaciji, ki se je napovedovala. Že nekaj dni kasneje je bila sestavljena
                nova vlada Milana Stojadinovića, v kateri je dr. Korošec prevzel mesto notranjega
                    ministra.«<note place="foot" xml:id="ftn7" n="5"> Ibid.,
                        150.</note>
            </p>
            <p>Zunanjepolitični urednik <hi rend="italic">Slovenca</hi> Alojzij Kuhar je
                češkoslovaškemu diplomatu Josefu Körbelu (očetu Madeleine Albright, zunanje
                ministrice Združenih držav Amerike v času Clintonove administracije 1997–2001) konec
                leta 1937 prostodušno predstavil razpoloženje, ki je v tistem času vladalo v
                katoliških krogih: »Imamo svojo avtonomijo, kot smo si želeli, popolnoma obvladamo
                slovensko administracijo, v njej ne najdete nobenega Srba, in tukaj delamo, kar
                hočemo. Zaenkrat nam ni uspelo le to, da bi v Slovenijo vrnili toliko denarja,
                kolikor ga pošiljamo v Beograd. Zavedamo se, da nas Stojadinović ne mara, ampak v
                vladi ostajamo, saj nam to prinaša užitek.«<note place="foot" xml:id="ftn8" n="6"> Jure Gašparič, »Delovanje v tridesetih letih,« v: <hi rend="italic">Marko Natlačen (1886–1942): v zgodovinskem dogajanju</hi>,
                        ur. Zdenko Čepič (Ljubljana: Inštitut za novejšo zgodovino, 2012),
                    64.</note>
            </p>
            <p>Prvenstvo katoliškega tabora v slovenskem političnem življenju v drugi polovici
                tridesetih let torej ni bilo sporno, prav tako tudi njegovo ofenzivno delovanje, ki
                je imelo za cilj rekatolizacijo slovenske družbe. Pri tem vendarle ne gre
                spregledati, da je bilo tako stanje predvsem posledica dejstva, da katoliški tabor v
                tem času ni imel prave opozicije ali tekmeca, ki bi ga lahko resneje ogrožal.
                Slovenski liberalci so iskali pot iz krize identitete in bili ob tem tudi politično
                razcepljeni, tako da so se predvsem borili za lastno politično preživetje. O tem
                priča tedanje pojasnjevanje slovenskih liberalcev britanskim diplomatom, da si v
                politični dejavnosti prizadevajo predvsem zato, da se jim zagotovi, da SLS ni
                predstavnik celega slovenskega naroda in se tudi njim prizna pravica do
                    obstoja.<note place="foot" xml:id="ftn9" n="7"> Jera
                        Vodušek Starič, »Liberalni patriotizem in intransigenca leta 1941,« <hi rend="italic">Prispevki za novejšo zgodovino</hi> 41, št. 2 (2001) (<hi rend="italic">Slovenci in leto 1941</hi>): 63.</note> S takšnimi
                stališči slovenski liberalci niso mogli resneje ogrožati položaja katoliške stranke
                v Dravski banovini. </p>
            <p>Slovenski komunisti so se v drugi polovici tridesetih let, ko je bila ustanovljena
                Komunistična partija Slovenije (KPS) (kot sestavni del v sklopu Komunistične partije
                Jugoslavije (KPJ)), s svojo politiko in zahtevami na nacionalnem področju
                (narodnoobrambni protifašizem, zahteve po demokratizaciji družbe) prilagodili
                stvarnim razmeram in se približali nekaterim skupinam prebivalstva, zlasti študentom
                in izobražencem.<note place="foot" xml:id="ftn10" n="8">
                        Bojan Godeša,
                        <hi rend="italic" xml:space="preserve">Kdor ni z nami, je proti nam. Slovenski izobraženci med okupatorji, Osvobodilno fronto in protirevolucionarnim taborom </hi>(Ljubljana:
                        Cankarjeva založba, 1995), 46<hi rend="italic">–</hi>52.</note> S tem so
                komunisti sicer uspešno prebrodili osamo, v katero so jo pahnili pregoni in
                ideološki ekskluzivizem, a ljudskofrontno protifašistično in narodnoobrambno
                delovanje slovenskim komunistom v smislu strankarskega povezovanja ni prineslo
                trajnejših rezultatov.<note place="foot" xml:id="ftn11" n="9"> Peter Vodopivec, »Moč in nemoč ideje in politike
                        ljudske fronte,« <hi rend="italic">Prispevki za novejšo zgodovino</hi> 41,
                        št. 2 (2001) (<hi rend="italic">Slovenci in leto 1941</hi>): 31<hi rend="italic">–</hi>42. Alenka Nedog, <hi rend="italic">Ljudskofrontno
                            gibanje v Sloveniji od leta 1935 do 1941</hi> (Ljubljana: Založba Borec,
                        1982).</note></p>
            <p>KPJ na Slovenskem je neprekinjeno delovala od sredine tridesetih let, a o nepretrgani
                številčni rasti lahko govorimo šele od ustanovitvenega kongresa KPS leta 1937, ko je
                v času priprav nanj štela 250 članov. Čez tri leta, junija 1940, je število
                komunistov znašalo 650, oktobra istega leta pa nekaj čez 800 ali morda okoli 900,
                organizacijo pa je povezovalo 14 okrožnih komitejev. Trend rasti se je še stopnjeval
                in tako se ocene števila članstva KPS ob napadu sil osi na Jugoslavijo gibljejo med
                1200 in 1300 člani.<note place="foot" xml:id="ftn12" n="10">
                        Vida Deželak Barič, <hi rend="italic">Komunistična partija Slovenije in
                            revolucionarno gibanje 1941–1943</hi> (Ljubljana: Inštitut za novejšo
                        zgodovino, 2007), 29, 30. </note></p>
            <p>Slovenski komunisti so bili v času med svetovnima vojnama bolj na obrobju tedanjega
                političnega dogajanja in niso ključno vplivali na tedanje razmere. Po podpisu
                nenapadalnega pakta Ribbentrop-Molotov je bila zbegana tudi levica, kar je še
                dodatno hromilo delovanje slovenskih komunistov.<note place="foot" xml:id="ftn13" n="11"> Lev Kreft, »Komunisti in neinstitucionalna
                        levica,« v: <hi rend="italic">Slovenska trideseta leta. Simpozij 1995</hi>,
                        ur. Peter Vodopivec in Joža Mahnič (Ljubljana: Slovenska matica, 1997),
                            88<hi rend="italic">–</hi>96.</note> Boris Kidrič je tedanjo
                komunistično partijo kasneje označil za sekto, kar zgovorno priča o tem, kako zelo
                samokritično so ocenjevali lastni predvojni vpliv.<note place="foot" xml:id="ftn14" n="12">
                        <hi rend="italic">Dokumenti ljudske revolucije v Sloveniji, knjiga 2
                            (april-julij 1942)</hi> (Ljubljana: Inštitut za zgodovino delavskega
                        gibanja, 1964), dok. 98.</note> Vloga in pomen KPS v slovenski družbi
                sta se korenito spremenila šele v času okupacije, ko so s pozivom k takojšnemu
                oboroženemu uporu proti okupatorjem ter z ustanovitvijo partizanskih enot in
                vsenarodne organizacije Osvobodilna fronta slovenskega naroda tudi komunisti postali
                pomemben politični dejavnik na Slovenskem. </p>
            <p>V tem pogledu lahko pritrdimo mnenju Hugha Setona Watsona glede splošne politične
                usmeritve mednarodnega komunističnega gibanja v času med obema vojnama v Srednji in
                Vzhodni Evropi, kjer je skušalo s pomočjo delovanja lokalnih komunističnih strank
                proti vladam teh držav sicer izkoristiti nacionalne spore in nasprotja, ki so ta
                prostor vzdrževala v stanju trajnega nemira, vendar je imelo pri tem le malo uspeha.
                Po mnenju britanskega poznavalca srednje- in vzhodnoevropskih razmer so imeli v
                tridesetih letih v tem pogledu, ko se je po izbruhu gospodarske krize poleg
                nacionalnega razširilo še socialno nezadovoljstvo, več koristi fašisti in nacisti
                kot pa komunisti. Toda če v mirnodobnih razmerah komunisti niso imeli preveč uspeha
                pri izkoriščanju nacionalnega in socialnega nezadovoljstva, se je po mnenju istega
                pisca položaj z izbruhom druge svetovne vojne precej spremenil.<note place="foot" xml:id="ftn15" n="13"> Hugh Seton Watson, <hi rend="italic">Nacije i države. Ispitivanja porekla nacija i politike
                            nacionalizma</hi> (Zagreb: Globus, 1980), 420, 421.</note></p>
            <p>Takšno mnenje Setona Watsona, namreč, da so prizadevanja komunistov v tridesetih
                letih v znatni meri spominjala na Sizifovo delo, a so s Hitlerjevim napadom na
                Poljsko nastopile povsem nove okoliščine, ki so povsem spremenile optiko
                komunističnega delovanja, potrjuje tudi korespondenca med Dušanom Kermavnerjem in
                Lojzetom Udetom jeseni 1939. V enem od pisem Udetu je Kermavner zapisal: »Tvoj
                članek in pismo pričata predvsem, da Ti zadaje novi položaj hujše skrbi za našo
                narodno usodo kakor dosedanji. Mene je nasprotno novi položaj pomiril, kajti od
                prvega dne sem čutil, da se morajo začeti stvari na svetu hitreje goditi, da je
                imperializem napravil velik korak naprej k svojemu propadu. (...) Niti na misel mi
                ni prišlo, da bi mogla sila Sovjetske zveze in to se pravi sila, ki uničuje
                imperializem, v Evropi tako narasti, kakor je narasla doslej. (...) Bojazen, ki je
                bila v nas vedno najhujša, je bila bojazen, da se ne bi vse sile imperialističnega
                sveta združile za napad na Sovjetsko zvezo, za uničevalno vojno združene reakcije
                proti sili napredka in miru. V takem boju nisi mogel izključevati možnost zmage
                imperializma na vsem svetu. Kaj bi bilo potem z malimi narodi in s slovenskim
                narodnim drobcem, si lahko misliš... (...) Zame je z vidika mojega naroda edino
                mogoče stališče protiimperialistično stališče. Z vidika svojega naroda nisem mogel
                nikdar pritrditi versajskemu evropskemu redu, s tega vidika me je mučil »monakovski«
                evropski red od 14. marca 1939 dalje, s tega vidika mi je novi, recimo, 'moskovski'
                evropski red, ko se mi je v perspektivi odprl, snel pezo z ramen. (...) Pred dobrim
                desetletjem, in vse desetletje odtlej se je marsikomu zdelo, da je ta orientacija
                oprta na neko himero, da je njena ideja brez moči, tako malo praktična je bila
                videti: Bog visoko, a Rusija – daleko. Danes, v zadnjih treh, štirih tednih pa se je
                položaj prav v tem spremenil, ta daljna Rusija se je približala in oprijemljiva je
                postala velika realna mogočnost, da se razširi zveza svobodnih narodov do nas.«<note place="foot" xml:id="ftn16" n="14"> Bojan Godeša,
                        »Polemika med Dušanom Kermavnerjem in Lojzetom Udetom v letih 1939–1941,« v:
                            <hi rend="italic">Med politiko in zgodovino. Življenje in delo dr.
                            Dušana Kermavnerja (1903–1975)</hi>, ur. Aleksander Žižek in Jurij
                        Perovšek (Ljubljana: SAZU-ZZDS, 2005), 131<hi rend="italic">–</hi>38.</note>
            </p>
            <p>Sicer pa nasprotniki režima JRZ, ki ga je v Sloveniji poosebljala bivša SLS, sploh
                niso bili tako maloštevilni, le da so imeli različna politična prepričanja in idejne
                nazore (Korošec jih je poimenoval »konglomerat«<note place="foot" xml:id="ftn17" n="15"> Anka Vidovič Miklavčič, »Idejnopolitični značaj
                        Slovenske ljudske stranke od leta 1935 do začetka vojne leta 1941,« <hi rend="italic">Prispevki za novejšo zgodovino</hi> 41, št. 2 (2001) (<hi rend="italic">Slovenci in leto 1941</hi>): 43<hi rend="italic">–</hi>58.</note>), tako da med njimi ni bilo politične sile, ki bi jih
                povezala v enotno protirežimsko gibanje in se uprla težnji katoliškega tabora po
                podreditvi slovenskega naroda kot celote. Tako je bilo v Kocbekovi reviji <hi rend="italic">Dejanje</hi> ob Koroščevi smrti ugotovljeno, da vzrok njegove
                tedanje politike »niso bile samo ozke razmere, ampak, tudi zelo siromašna in
                neaktivna opozicija njegovega političnega dela. Na eni strani je bil njegov
                najmočnejši nasprotnik liberalno-meščanski koncept slovenske politike, ki je bil po
                svojih metodah in morali na enaki višini in se je izživljal predvsem v taktični
                borbi za oblast, na drugi strani pa se je zbirala slovenska opozicija iz bolj ali
                manj nezadovoljnih politikov, ki so sicer zgolj kritično spremljali politiko
                Korošca, niso pa znali odločno in jasno postaviti nov slovenski politični koncept,
                še manj pa tvegati samostojen in odločen politični nastop, s čimer se šele začenja
                prava politika.«<note place="foot" xml:id="ftn18" n="16">
                        Joško Zemljak, »Dr. Anton Korošec – politik,« <hi rend="italic">Dejanje</hi>
                        4, št. 1 (1941): 31<hi rend="italic">–</hi>33.</note>
            </p>
            <p>V takih razmerah so privrženci katoliškega tabora mnogokrat samozadovoljno SLS kar
                enačili s celim slovenskim narodom in Korošca naslavljali z nazivom »nekronani kralj
                    Slovenije«.<note place="foot" xml:id="ftn19" n="17">
                        Miha Krek, »Ob 20-letnici smrti največjega slovenskega državnika Dr. Antona
                        Korošca,« <hi rend="italic">Zbornik Svobodne Slovenije 1961</hi> (Buenos
                        Aires: Zedinjena Slovenija, 1961): 66. </note> To pa je bila le varljiva
                podoba. Začetek tridesetih let sta namreč občutno zaznamovali globoka politična in
                gospodarska kriza, kar je privedlo do razhajanj v socialnem in nacionalnem
                vprašanju. To je sprožilo proces razkrajanja in prestrukturiranja tradicionalne in
                ideološke delitve na liberalce, katoličane in marksiste.<note place="foot" xml:id="ftn20" n="18"> Godeša, <hi rend="italic">Kdor ni
                            z nami</hi>, 39<hi rend="italic">–</hi>46. Anka Vidovič-Miklavčič, <hi rend="italic">Mladina med nacionalizmom in katolicizmom. Pregled razvoja
                            in dejavnosti mladinskih organizacij, društev in gibanj v
                            liberalno-unitarnem in katoliškem taboru v letih 1929–1941 v
                            jugoslovanskem delu Slovenije</hi> (Ljubljana: Študentska organizacija
                        Univerze, 1994), 193<hi rend="italic">–</hi>98. </note> V obdobju velike
                gospodarske krize in političnih zaostritev se je začel razkrajati tudi dotlej
                najbolj homogen katoliški tabor. Na podlagi papeške okrožnice <hi rend="italic">Quadragesimo anno</hi> (1931) so izbruhnili hudi spori med voditelji
                katoliškega gibanja, krščansko-socialističnim sindikatom Jugoslovanska strokovna
                zveza in tudi Krekovo mladino, pri tem je pomembno besedo dobila mlada generacija
                katoliških intelektualcev, križarjev.<note place="foot" xml:id="ftn21" n="19"> Janko Prunk, <hi rend="italic">Pot krščanskih
                            socialistov v Osvobodilno fronto slovenskega naroda</hi> (Ljubljana:
                        Cankarjeva založba, 1977), 87<hi rend="italic">–</hi>134.</note> Tudi v
                tradicionalno homogenih katoliških krogih je tako bilo vse več skupin, ki so se zelo
                razlikovale po odnosu do ključnih problemov tedanjega časa.</p>
            <p>Notranja trdnost in idejna enotnost v katoliških vrstah, značilni za prejšnja
                obdobja, sta bili, kljub samozavestnemu nastopu in poskusom notranjega poenotenja,
                torej močno načeti. Tega niso mogle prikriti niti nekatere zunanje populistične
                množične manifestacije niti visoka podpora na zadnjih predvojnih volitvah leta 1938
                (78 %), na katerih si je stranka zagotovila vseh 27 poslanskih mest, ki so pripadala
                Dravski banovini. Volitve so bile javne in kot take niso bile ravno vzor
                demokratičnosti pa tudi ne verodostojen pokazatelj strankine moči. Janko Pleterski
                je takšen volilni sistem, kot je obstajal v tridesetih letih v Jugoslaviji, označil
                z besedami: »Javne volitve v državi, kjer vlada diktatura, so gotovo parodija
                    demokracije.«<note place="foot" xml:id="ftn22" n="20">
                        Janko Pleterski, »Politika naroda v krizi družbe, države in idej,« v: <hi rend="italic">Slovenska trideseta leta. Simpozij 1995</hi>, ur. Peter
                        Vodopivec in Joža Mahnič (Ljubljana: Slovenska matica, 1995), 48.
                    </note> Tedaj je namreč katoliška stranka obvladovala Dravsko banovino in
                zato zlahka zlorabljala uzakonjeno javno glasovanje v svoj prid.<note place="foot" xml:id="ftn23" n="21"> Gašparič, <hi rend="italic">SLS
                            pod kraljevo diktaturo</hi>, 258, 259.</note> To dokazuje tudi
                ravnanje strankinega načelnika Korošca, ki je bil v Stojadinovićevi vladi notranji
                minister v času volitev 1938. Korošec namreč le na Hrvaškem ni »ustrezno« ukrepal
                proti nasprotnikom vlade, s tem pa je omogočil, da je združena opozicija z Mačkom na
                čelu tu dosegla visok volilni rezultat. S takšno potezo je Korošec oslabil položaj
                koalicijskega partnerja v vladi, Stojadinovića. Tudi prevzem oblasti v Dravski
                banovini leta 1935, ki ga je izvedla katoliška stranka, ni predstavljal zgolj
                oportunistične odločitve njenega vodstva, temveč je bil tudi plod zakulisnih kupčij,
                tako da je na petomajskih volitvah 1935 katoliška stranka abstinirala in k temu
                pozvala tudi svoje somišljenike. Seveda pa se ob takih »obvodih«, ki so političnemu
                katolicizmu omogočili prihod na oblast v Dravski banovini, upravičeno zastavlja
                vprašanje njene privrženosti načelom demokracije.<note place="foot" xml:id="ftn24" n="22"> Jure Gašparič, »Iskrena ali pragmatična demokracija? Slovenska
                        ljudska stranka in vprašanje političnega sobivanja,« <hi rend="italic">Prispevki za novejšo zgodovino</hi> 51, št. 1 (2011): 77–92.</note>
                Zato strankine legitimitete, kot to ugotavlja Jure Gašparič pravzaprav za vsa
                trideseta leta, ne moremo natančno izmeriti.<note place="foot" xml:id="ftn25" n="23"> Jure Gašparič, »Demokratičnost volitev v Dravski
                        banovini?« v: <hi rend="italic">Problemi demokracije na Slovenskem v letih
                            1918–1941. Zbornik prispevkov na simpoziju 7. in 8. decembra 2006</hi>,
                        ur. Jože Pirjevec in Janko Pleterski (Ljubljana: SAZU, 2007), 185,
                    186.</note> To vprašanje sta pred tem obravnavala že Bogo Grafenauer<note place="foot" xml:id="ftn26" n="24"> Bogo Grafenauer,
                        »Diferenciacija in grupiranje političnih tokov v slovenskem političnem
                        življenju od 1935 do konca 1940,« v: <hi rend="italic">Slovenski upor 1941.
                            Osvobodilna fronta slovenskega naroda pred pol stoletja. Zbornik
                            referatov na znanstvenem posvetu v dneh 23. in 24. maja 1991</hi>, ur.
                        Ferdo Gestrin, Bogo Grafenauer in Janko Pleterski (Ljubljana: SAZU, 1991),
                            7<hi rend="italic">–</hi>20. </note> in Janko Pleterski.<note place="foot" xml:id="ftn27" n="25"> Pleterski, »Politika
                        naroda v krizi,« 43<hi rend="italic">–</hi>57.</note> Ugotovila sta, da
                katoliški stranki sicer ne gre oporekati prvenstva v slovenskem političnem življenju
                v celem obdobju prve jugoslovanske države, toda za tako stanje je bilo ključno
                predvsem to, da jim je uspevalo v pravem trenutku poudariti načelne nacionalne
                zahteve (npr. avtonomistični program v času vidovdanske ustave, Koroščeve punktacije
                1932), čeprav so pri tem pogosto izkazovali znatno mero pragmatičnega oportunizma.
                Pleterski ugotavlja, da »že dejstvo, da so bili potrebni takšni vratolomni podvigi
                na področju narodnosti, da bi stranka obnovila svojo pozicijo, kaže na to, da je
                bila pozicija 'golega' političnega katolicizma samega dokaj šibka in da so tisti
                imenitni procenti absolutne večine med 1923 in 1927 bili le pogojni. Dejstvo je, da
                vse do konca mirnega življenja Jugoslavije ni bilo nikoli več regularnih volitev, na
                katerih bi se lahko razločno izmeril vpliv strank, ugotovilo razmerje moči
                političnega katolicizma v primerjavi z močjo sekulariziranega dela slovenske družbe
                v tridesetih letih.«<note place="foot" xml:id="ftn28" n="26"> Ibid., 49, 50.</note></p></div>
            <div><head>III.</head>
            <p>Glavna težava katoliškega tabora torej ni bila toliko ogroženost od ostalih
                slovenskih političnih tekmecev, pač pa predvsem neenotnost in idejna nejasnost v
                lastnih vrstah. Brez pravih političnih tekmecev, a kljub temu politično in idejno
                nestrpen do drugače mislečih, katoliški tabor namreč ni imel jasno izdelanega
                enotnega koncepta družbenega modela. Zanj se je vedelo le, da mora biti v skladu s
                papeškimi okrožnicami na katoliških temeljih. To je vso katoliško občestvo
                postavljalo pred velike dileme, ker sta v svetovnem merilu po izbruhu gospodarske
                krize leta 1929 alternativa liberalno-demokratični ureditvi v sovjetski praksi
                postala na državni lastnini utemeljeno plansko gospodarstvo in na drugi strani
                korporativni model, ki sta ga v okviru totalitarnega režima vzpostavili fašistična
                Italija in nacistična Nemčija.</p>
            <p> V takšnih nejasnih in negotovih mednarodnih razmerah se je tudi katoliški tabor na
                Slovenskem znašel v ambivalentnem in protislovnem položaju, razpet med različnimi
                koncepti dolgoročnega razvoja in pragmatično politiko, ki jo je poosebljal zlasti
                Korošec. Da brez jasnega dolgoročnega koncepta ne bo šlo, so se zavedali mnogi v
                katoliškem taboru in tudi ponujali najrazličnejše rešitve izhoda iz konceptualne
                    krize.<note place="foot" xml:id="ftn29" n="27"> Vidovič
                        Miklavčič, »Idejnopolitični značaj Slovenske ljudske stranke,«
                    50.</note></p>
            <p>V tem kontekstu je, zlasti po papeževi okrožnici <hi rend="italic">Divini
                    Redemptoris</hi> (1937), kot glavni sovražnik nastopal brezbožni komunizem. V
                katoliških krogih se je razplamtela prava propagandna vojna proti domnevni
                komunistični nevarnosti. Pri tej gonji, ki je imela pogosto ravno obratne učinke od
                    želenih,<note place="foot" xml:id="ftn30" n="28">
                        Godeša, <hi rend="italic">Kdor ni z nami</hi>, 52.</note> je šlo za
                ideološko pogojen pogled, ki ni izviral iz neposredne potrebe po obrambi »katoliških
                vrednot« in vere, te so bile, še zlasti po tem, ko se je političnemu katolicizmu v
                Dravski banovini uspelo zavihteti na oblastne položaje, povsem ustrezno zavarovane.
                V ozadju te nestrpne propagande sta bili predvsem težnja po ponovni rekatolizaciji
                slovenske družbe, kar je bil temeljni cilj katoliških krogov, pa tudi ustrežljivost
                do vatikanske globalne politike, ki je zlasti s fašistično Italijo sklepala tudi za
                rimskokatoliško cerkev koristne kompromise (lateranska pogodba), nekoliko manj
                razumevanja sicer kazala za Hitlerjevo Nemčijo, a bila predvsem brezkompromisno
                usmerjena proti komunizmu in Sovjetski zvezi. Nesorazmerje med dejanskim političnim
                vplivom komunistov in njihovih idej v tedanji slovenski družbi in dramatičnim
                opozarjanjem na ogroženost katolištva in vere od komunizma je katoliškim ideologom
                hkrati služilo tudi kot klic katoličanom po strnitvi vrst in s tem po
                idejnopolitičnem poenotenju v katoliškem taboru.</p>
            <p>Takšno opozarjanje na ogroženost katoliških vrednot in vere seveda ni predstavljalo
                novih metod delovanja slovenskega političnega katolicizma. V bistvu je šlo za vzorec
                idejnopolitičnega delovanja, ki ga je katoliški tabor na Slovenskem vzpostavil že v
                času, ko se je z ustanovitvijo političnih strank v devetdesetih letih 19. stoletja
                in z začetkom kulturnega boja oblikovalo moderno politično življenje na Slovenskem.
                V tedanjih okvirih so bili glavni politični in idejni nasprotnik liberalci, a so
                bili ti na Slovenskem vseskozi šibki. Kljub temu je v okviru kulturnega boja
                vseskozi potekala agresivna gonja proti liberalcem in liberalizmu, čeprav ti
                dejansko ne v političnem ne v organizacijskem smislu in tudi po gospodarski moči
                niso mogli resneje ogroziti prvenstva katoliškega tabora na Slovenskem. Prav na vseh
                omenjenih področjih je namreč katoliški tabor precej prekašal politične in idejne
                nasprotnike, to je predvsem liberalce. Še bolj očitna je takšna instrumentalizacija
                pri antisemitizmu, kjer Judov, razen v Prekmurju, skoraj ni bilo. Sicer pa je imel
                »antisemitizem brez Judov« v tem prostoru že dolgo tradicijo.<note place="foot" xml:id="ftn31" n="29"> Egon Pelikan, »Antisemitismus ohne Juden in
                            Slowenien,« <hi rend="italic">Jahrbuch für Antisemitismusforschung</hi>
                        15 (2006): 185<hi rend="italic">–</hi>99. </note></p>
            <p>S tega vidika katoliški tabor ni imel pravih tekmecev, enako je veljalo tudi za
                obdobje med svetovnima vojnama. V tem smislu katoliški tabor ni bil v nevarnosti.
                Ogrožen pa je bil, seveda v prvi vrsti na globalni ravni, zaradi splošnega procesa
                sekularizacije in pojava s tem povezanih idej, na katere v katoliških krogih niso
                našli ustreznega odgovora. Posledica je bilo upadanje vpliva rimskokatoliške cerkve
                v družbi, tako da je bila ta vseskozi v identitetni krizi. Pravih odgovorov, da bi
                zaustavili proces sekularizacije, očitno niso bili sposobni najti, tudi na
                Slovenskem ne, saj je bil tik pred okupacijo za enega vodilnih katoliških ideologov
                – Ahčina, ideal še vedno vrnitev v stanje pred začetkom francoske revolucije. </p>
            <p>Čeprav je bilo očitno, da maloštevilni domači komunisti, Judje in tudi slovenski
                liberalci slovenskemu političnemu katolicizmu niso bili nevarni, je na brezrazredni
                družbi temelječi »brezbožni komunizem« po svetovni gospodarski krizi leta 1929 do
                neke mere vendarle predstavljal grožnjo kot mogoča globalna alternativa obstoječemu
                družbenemu redu. To pa je pomenilo, da je komunizem sicer bil označen za največjo
                nevarnost, ni pa predstavljal edinega sovražnika. Tudi prostozidarstvo, ki so ga
                šteli za glavnega zagovornika liberalno demokratičnega družbenega koncepta, in pa
                seveda tradicionalno tudi judovstvo, sta ostajala v percepciji katolicizma še naprej
                sovražnika, le njuna vloga naj bi se spremenila. </p>
            <p> V tistem času sta bila prostozidarstvo in judovstvo razumljena predvsem kot tista
                dejavnika, ki komunizmu ustvarjata pogoje za prihod na oblast. V očeh katoliških
                ideologov sta bila predstavljena kot najbolj odgovorna (zlasti prostozidarstvo!) za
                nesposobnost družb, da se učinkovito obranijo brezbožne komunistične revolucije in
                da mu celo utirata pot do oblasti.</p>
            <p>Tako je Ahčin v knjigi <hi rend="italic">Prostozidarstvo</hi>, ki je izšla tik pred
                okupacijo Slovenije, pojasnil razloge za njen izid: »Svoje razprave sploh nisem
                zamišljal kot bojni spis proti prostozidarstvu, temveč kot prinos k spoznavanju
                ustanove, ki že nad dve sto let privlači in odbija duhove. Poznanje prostozidarstva
                nam vsekakor omogoča razumevanje za sicer skoraj nerazumljivo dozorelost sedanje
                meščanske družbe za brezbožno komunistično revolucijo.«<note place="foot" xml:id="ftn32" n="30"> Ivan Ahčin, <hi rend="italic">Prostozidarstvo</hi> (Ljubljana: Zveza fantovskih odsekov v Ljubljani,
                        1941), 4.</note> Načelno odklonilno stališče do prostozidarstva je Ahčin
                razložil z besedami: »Prostozidarstvo nasprotuje zaradi svoje dogmatične tolerance
                božji razodeti resnici in edinstvenosti katoliške Cerkve. Nasprotuje pa zaradi
                svojega racionalističnega duha in svoje brezbrižnosti do vere krščanstvu sploh,
                posebno njegovemu nadnaravnemu značaju. (…) <hi rend="bold">Iz teh razlogov
                    katoliška Cerkev odklanja prostozidarstvo in katoličanom pod kaznijo izobčenja
                    prepoveduje članstvo v ložah</hi>.«<note place="foot" xml:id="ftn33" n="31"> Ibid., 31.</note> V skladu s tedanjo poudarjeno
                protijudovsko držo političnega katolicizma na Slovenskem je Ahčin v knjigi posebej
                poudaril povezanost prostozidarstva in judovstva ter velik vpliv slednjega na
                njegovo delovanje. S tem v zvezi je zapisal: »Preostane nam torej, da govorimo o
                židovskem vplivu v ložah, ki pa je v resnici nad vse velik. Deloma smo že imeli
                priložnost, da smo opozorili na veliko sorodnost prostozidarske in židovske
                miselnosti. (…) Prostozidarstvo in židovstvo – oba imata isto mišljenje in isto
                težnje: odvrniti človekov pogled od nadnaravnega sveta in ga povsem usmeriti v
                tostranost. (…) Vidimo, kako globoko različni so židovski in prostozidarski cilji od
                krščanskih idealov. Zaradi tega se ne smemo čuditi, ako Cerkev vedno najde oba
                združena kot zaveznika in prijatelja v boju proti krščanstvu. (…) Židovstvo nima
                čuta za domovino. Njegovo zgodovinsko poslanstvo, kakor misli, je v tem, da
                izravnava neenakost v družbi in da vsem narodom prinese svobodo. Ta židovski
                mesijanizem je posebno prišel do izraza v materialističnem marksizmu in komunizmu, a
                je prav tako močno vplival tudi na oblikovanje družabnega ideala, kakor ga goji
                prostozidarstvo. (…) Številke kažejo, da so Židje danes v velikem številu člani
                prostozidarskih lož. Uradno je bil prvi žid sprejet v ložo 1732 v Londonu. Zlasti za
                evropske lože je brez razločka mogoče trditi, da je številčno židovski vpliv na
                prostozidarstvo odločujoč. Po vsem svetu so Judje najbolj delavni prostozidarji in
                znajo na vse načine ložam vtisniti svojega duha ter jih uporabljati kot mogočno
                orodje za dosego svojih ciljev. Prostozidarstvo ima za judovstvo glavno vrednost
                prav v tem, da se nežidje bore in potegujejo za židovske cilje. Po mnogih ložah so
                Židje vodilni člani. Prav tako so židje često tudi veliki mojstri. Židje so tisti,
                ki so prvi pričeli prostozidarstvo uporabljati za politične namene in so ložam
                nakazali čisto izrazito politične cilje. (…) Čeprav pa ima židovstvo danes
                prevladujoč vpliv v prostozidarstvu, vendar ustanova kot taka ni židovskega
                    izvora.«<note place="foot" xml:id="ftn34" n="32">Ibid.,
                            51<hi rend="italic">–</hi>58.</note></p>
            <p>Razčlenitev Ahčinovih pogledov, izraženih v knjigah <hi rend="italic">Komunizem
                    največja nevarnost naše dobe</hi> in <hi rend="italic">Prostozidarstvo</hi>,
                nazorno kaže, proti komu je bila naperjena ost delovanja katoliškega tabora na
                Slovenskem (komunizem, demokracija, liberalizem, prostozidarstvo, judovstvo, tržna
                ekonomija) v drugi polovici tridesetih let prejšnjega stoletja. Hkrati pa je za
                Ahčinov prikaz v omenjenih knjigah značilno, da v njih ni bilo napisanega nič, kar
                bi v negativni luči prikazovalo fašizem in nacizem ali ju predstavljalo kot
                nevarnost za katolištvo in njegove vrednote, predvsem vero. </p></div>
            <div><head>IV.</head>
            <p>Kako so razmišljali v pretežnem delu slovenskega katoliškega tabora, se je posebej
                transparentno pokazalo ob razumevanju vzrokov za špansko državljansko vojno med
                letoma 1936 in 1939. Spori v katoliških krogih so se leta 1937 namreč skrajno
                zaostrili z objavo članka Edvarda Kocbeka <hi rend="italic">Premišljevanje o
                    Španiji</hi>, s krizo <hi rend="italic">Doma in sveta</hi> ter izidom nove
                neodvisne katoliške revije <hi rend="italic">Dejanje</hi>. Ključna točka spora je
                bila obramba demokracije na eni strani in interesov rimskokatoliške cerkve ter
                političnega katolicizma na drugi strani.<note place="foot" xml:id="ftn35" n="33">
                        <hi rend="italic">Kriza revije »Dom in svet« leta 1937. Zbornik
                            dokumentov</hi>, ur. Marjan Dolgan (Ljubljana: ZRC, ZRC SAZU,
                    2001).</note> V tem sporu je katoliški »main stream« že zelo enoznačno in
                neprikrito nakazal, kako namerava v prihodnje delovati. Do tistih, ki se znotraj
                katoliških krogov ne strinjajo z njihovimi stališči, bo zavzel brezkompromisno in
                izključujoče stališče, kjer ni prostora za različna mnenja in poglede. V spor se je
                vključila tudi najvišja cerkvena avtoriteta, ljubljanski škof Gregorij Rožman, ki je
                v <hi rend="italic">Ljubljanskem škofijskem listu</hi> (2. avgusta 1937) obsodil
                Kocbekovo stališče o heretikih.<note place="foot" xml:id="ftn36" n="34">»Kriza revije 'Dom in svet'«, 279.</note> V tem
                načelnem sporu sicer ni šlo zgolj za to, da je prevladujoči del katoliške elite
                simpatiziral s fašizmom, ampak tudi za neposredno podporo frankističnemu zatiranju
                nacionalnih pravic Kataloncev in Baskov, predvsem pa za zadevo, ki je bila
                pravzaprav najbolj sporna, namreč za njeno odkrito podporo oboroženemu uporu, ki ga
                je vodil general Franco proti zakoniti španski vladi, ta je bila povsem legalno
                izvoljena. Tako držo voditeljev katoliškega tabora je kasneje, na zborovanju
                partizanskih pravnikov na Suhorju 11. oktobra 1943, komentiral Lojze Ude v referatu
                z naslovom <hi rend="italic">Aktualna poglavja iz mednarodnega prava</hi>: »Prav
                zadnje razdobje pa je pokazalo, da se stališča katoliške hierarhije do oblasti in
                bojnih metod in sredstev v borbi za oblast izpreminja po prilikah. Spomnimo se samo
                španske državljanske vojne. Franco se je uprl proti legalni španski vladi, v kateri
                ni bilo niti enega komunista. Po marksistični terminologiji je bila ta vlada
                meščansko levičarska. In vendar je že to zadostovalo, da se je španska katoliška
                hierarhija postavila na Francovo stran in z vso silo podprla njegov oboroženi upor
                proti tej izrazito legalni vladi. Torej: oborožen upor, kar je najučinkovitejše
                kaljenje reda in miru, če tako kaže, pokorščina, če kaže drugače. Načela, narod,
                ljudstvo? Stališče teh krogov do narodov Baskov, do Kataloncev? Izrazito nasilno,
                    imperialistično.«<note place="foot" xml:id="ftn37" n="35"> Lojze Ude, <hi rend="italic">Moje mnenje o položaju.
                            Članki in pisma 1941–1944</hi>, ur. Boris Mlakar (Ljubljana: Slovenska
                        matica, 1994), 111<hi rend="italic">–</hi>21.</note> Sporočilo vodilnih
                v katoliškem taboru ob krizi revije <hi rend="italic">Dom in svet</hi> je bilo tako
                nedvoumno, edino merilo ravnanja sta zaščita in obramba interesov rimskokatoliške
                cerkve ter njenih političnih podpornikov, ne glede na uporabljena sredstva. </p>
            <p>V tistih katoliških krogih, kjer je prevladovala avtoritarno usmerjena konservativna
                struja, so se že v času španske krize, ki je bila sicer lokalno omejena, v
                precejšnji meri opredelili za smer, ki je prišla do izraza po izbruhu druge svetovne
                vojne, ko se je bilo treba odločiti za stran v globalnem spopadu. V knjigi o
                prostozidarstvu je Ahčin vso odgovornost za razmere, ki so nastale po nacističnem
                zavzetju Pariza poleti 1940 – te so bile vsekakor posledica vojne, ki jo je sicer
                povsem nedvoumno začel Hitler –, pripisal (predvsem) francoskemu prostozidarstvu kot
                sinonimu za liberalno demokracijo in posledično tudi za vso zahodno civilizacijo. O
                vzrokih za tedanji položaj, v katerem sta nacistična Nemčija in Mussolinijeva
                Italija vojaško ali gospodarsko in politično obvladali skoraj vso Evropo, je namreč
                Ahčin izrazil naslednje stališče: »Francosko prostozidarstvo je po številu, moči in
                vplivu bilo do leta 1940. na prvem mestu na evropski celini in je poleg anglosaškega
                prostozidarstva najpomembnejši predstavnik prostozidarske misli v svetu sploh.
                Francosko prostozidarstvo je dajalo ideje svobodomiselstvu po svetu.
                Svobodomiselstvo se je po njegovem zgledu ravnalo tako glede orožja, ki ga je
                uporabljalo, kakor glede načina boja proti Cerkvi. (…) Toda resnica je, da
                katoličani že več kot 150 let niso imeli na francosko zakonodajo nobenega bistvenega
                vpliva, ker so tako francoski parlamentarci kakor vodilni politiki do Cerkve bili
                brezbrižni ali celo sovražno razpoloženi. V politiki je francosko prostozidarstvo v
                zadnjih desetletjih zagovarjalo liberalizem, individualizem in sestav številčne
                demokracije. (…) V zadnjih dveh desetletjih po svetovni vojni se je francosko
                prostozidarstvo usmerjalo vedno bolj proti levici in postalo glavni sedež tako
                imenovanih levičarskih strank. Ne samo velik del francoskih radikalov, temveč tudi
                zelo veliko socialističnih poslancev je bilo članov lože. (…) Prostozidarski
                pisatelji sami priznavajo najširšo politično delavnost Velikega Orienta. Francosko
                prostozidarstvo nosi stoodstotno odgovornost za francosko politično, kulturno in
                socialno življenje in je zaradi tega glavni krivec katastrofe, ki je zadela
                francoski narod v usodnem l. 1940. Francoskega poraza niso zakrivile toliko zunanje
                razmere kakor notranja nepripravljenost in duhovna razkrojenost francoskega naroda.
                Sadovi prostozidarskega kulturnega liberalizma in praktičnega materializma so se
                morali prej ali slej pokazati. Umljivo, da je Petainova vlada, ki si je postavila
                nalogo obnoviti Francijo, razpustila vse prostozidarske lože.«<note place="foot" xml:id="ftn38" n="36"> Ahčin, <hi rend="italic">Prostozidarstvo</hi>, 66<hi rend="italic">–</hi>68.</note>
            </p>
            <p>Simpatije katoliških krogov na Slovenskem do Petaina pa niso bile usmerjene zgolj k
                njegovemu ideološkemu programu, ampak tudi k zunanjepolitični usmeritvi vichyjske
                Francije. O tem priča odobravajoče sklicevanje na »znamenito« srečanje Petaina s
                Hitlerjem oktobra 1940 v Montoiru, ki je postalo simbol za kolaboracijo z nacistično
                Nemčijo. Petain, za katerega je pisec članka v <hi rend="italic">Slovencu</hi>
                menil, da ga »je treba občudovati zaradi poguma«, je na njem izjavil, »da je
                pripravljen storiti vse, kar bi pospeševalo nujno potrebno sodelovanje med nemško
                državo in Francijo, da pa vztraja na nekaterih temeljnih točkah svojega
                preporoditvenega programa, ki je v zunanjepolitičnem pogledu ta, da Francija v
                sedanjem evropskem konfliktu sodeluje z Nemčijo kot popolnoma nevtralna
                    država«.<note place="foot" xml:id="ftn39" n="37"> Bojan
                        Godeša, »Maršal Petain, 'razkroj Zahoda' in nacistični novi red v očeh
                        katoliškega tabora v času pred napadom sil osi na Jugoslavijo,« <hi rend="italic">Prispevki za novejšo zgodovino</hi> 49, št. 1 (2009):
                            255<hi rend="italic">–</hi>66.</note> V okviru takih pričakovanj v
                katoliškem taboru je <hi rend="italic">Slovenec</hi> zaključil: »Zdaj je vse odvisno
                od maršala Petaina. Da želi odkrito in resno sodelovanje z Nemčijo in takega miru,
                ki bi v Evropi vsem državam zasigural dostojno mesto in z bodočo sporazumno politiko
                tudi gospodarski in kulturni preporod Evrope, o tem pač ni dvoma. Na drugi strani pa
                ni izlepa mogoče, da bi maršal Petain odstopil od svojega stališča, ki je to, da
                mora Francija ostati popolnoma izven vojaškega meteža.«<note place="foot" xml:id="ftn40" n="38"> Ibid.</note></p>
            <p>V tem pogledu je bil Korošec, voditelj političnega katolicizma na Slovenskem, povsem
                nedvoumen, ko je nemškemu veleposlaniku v Beogradu jeseni 1940 sporočil, da vidi
                »nedvomno edino možnost za zaščito svoje slovenske domovine v tem, da se najtesneje
                nasloni na os in zlasti na Nemčijo«.<note place="foot" xml:id="ftn41" n="39"> Dušan Biber,
                        <hi rend="italic" xml:space="preserve">Nacizem in Nemci v Jugoslaviji (1933–1941) </hi>(Ljubljana:
                        Cankarjeva založba, 1966), 226, 227.</note></p>
            <p>Monografija <hi rend="italic">Čas odločitev</hi> je razkrila, da je bilo za takšno
                Koroščevo odločitev in nadaljnje ravnanje predvojne politične elite ključno predvsem
                njihovo prepričanje o Hitlerjevi zmagi v svetovnem spopadu. Takšna ocena mednarodnih
                razmer je hkrati predpostavljala, da bo postal totalitarni in rasistični »novi red«,
                ki so ga zagovarjale sile osi, prevladujoča družbena ureditev v svetovnem
                    merilu.<note place="foot" xml:id="ftn42" n="40"> Bojan
                        Godeša, <hi rend="italic">Čas odločitev. Katoliški tabor in začetek
                            okupacije</hi> (Ljubljana: Mladinska knjiga, 2011).</note> O
                nadaljnji usodi liberalne demokracije niso dvomili. Ahčin je poleti 1940 o njej
                menil: »Toda sedaj gre njegova doba h koncu in ni jih in jih niti ne bo veliko, ki
                bi za njim žalovali. Ko bi še pred nekaj leti zapisali, da se je liberalizem tudi
                politično preživel, bi vsaj pol Evrope skočilo na noge, da ga brani. A danes so se
                že tudi njegovi včerajšnji zagovorniki sprijaznili z mislijo na njegov pogreb – tako
                hiter je njegov propad.«<note place="foot" xml:id="ftn43" n="41"> Drin=Ivan Ahčin, »V novo dobo,« <hi rend="italic">Slovenec</hi>, 1. 7. 1940. </note> Alojzij Kuhar, ki je veljal za
                osrednjega strokovnjaka v katoliškem taboru za zunanjepolitična vprašanja, pa je
                oktobra 1940 v <hi rend="italic">Reviji Katoliške akcije</hi> objavil prispevek –
                šlo je za njegovo predavanje na vsebanovinskem katoliškem shodu v Kranju poleti 1940
                – s pomenljivim naslovom <hi rend="italic">Razkroj zahoda</hi>.<note place="foot" xml:id="ftn44" n="42"> Alojzij Kuhar, »Razkroj zahoda,«
                            <hi rend="italic">Revija Katoliške akcije</hi> 1, št. 5 (1940), 443<hi rend="italic">–</hi>464.</note> V njem je ugotavljal, da je
                »'razkroj' samo nujno, zaključno poglavje dolgega bolezenskega razvoja, tem bolj
                nujen zaključek, ker je razvoj bolezni ostal neviden ali vsaj za nevarnega ni bila
                    spoznana«.<note place="foot" xml:id="ftn45" n="43">
                        Ibid. </note> Po Kuharjevem mnenju bi »do razpada prišlo tudi, če bi
                zahodne države imele vse materialne predpogoje za vojaško zmago nad nasprotnikom, le
                da bi bil razvoj šel bolj počasi in bi se bil posluževal drugih, morda še bolj
                bolečih okoliščin. Prave vzroke razkroja duhovne, socialne, politične in gospodarske
                kulture zahoda je treba iskati na drugem, ne na tehničnem polju, in če gledamo na
                dogajanje z nadnaravnimi očmi, moramo reči, hvala Bogu, da razpada ni zakrivila samo
                tehnika. Kajti sicer bi obstajala nevarnost, da bi hoteli razpad popraviti izključno
                samo s tehničnimi sredstvi, medtem ko je sedaj upravičeno upanje, da bo zlom, ki je
                prišel kot nujna posledica blodenj na moralnem polju, sprožil notranjo, moralno
                obnovo in se bo bodočnost gradila na novih zdravih moralnih temeljih.«<note place="foot" xml:id="ftn46" n="44"> Ibid.</note></p>
            <p>Sicer pa nastalih razmer, to je zatona liberalne parlamentarne demokracije ter
                tržnega gospodarstva ali »razkroja zahoda«, kot so tedanje stanje, zlasti po
                francoski kapitulaciji poleti 1940, ocenjevali v konservativnih katoliških krogih,
                ki so se nagibali k avtoritarnim rešitvam, sploh niso obžalovali, temveč so,
                nasprotno, v tem celo videli priložnost za uveljavitev korporativnega družbenega
                modela, ki je temeljil na papeških okrožnicah in na cerkvenem nauku. Tako je <hi rend="italic">Domoljub</hi> v članku <hi rend="italic">Korporativna država</hi>
                le tri dni pred Koroščevo smrtjo (11. decembra 1940) ugotavljal: »Izbruh sedanje
                vojne ni nikakor zamajal misli na osnovno preureditev države, ampak jo je nasprotno
                še bolj postavil v ospredje.«<note place="foot" xml:id="ftn47" n="45"> »Korporativna država,« <hi rend="italic">Domoljub</hi>, 11. 12. 1940.</note> Padec Francije je za avtoritarno
                desnico, ki je obvladovala večino katoliškega tabora, pomenil potrditev njihovih tez
                o nujnosti družbenih sprememb. Zato so ti katoliški krogi poraz Francije dojemali
                tudi kot simbolno ideološko zmago in potrditev lastnih pogledov.</p>
            <p>Sicer pa v teh katoliških krogih tudi niso videli nobenih ovir v prilagoditvi
                družbeni ureditvi, ki je vladala v totalitarnih in rasističnih režimih nacistične
                Nemčije in fašistične Italije. Glede podreditve nacizmu in Hitlerjevemu »novemu
                redu« niso imeli nikakršnih pomislekov. Nacistom so se kar sami ponujali za
                sodelovanje, kar ni ušlo britanskim diplomatom v Beogradu. Nadrejenim v London so
                22. oktobra 1940 poročali, da »odkar je bil imenovan, je dr. Korošec izvajal
                dosledno politiko prilizovanja silam osi, in čeprav je sprva naletel na določene
                pomisleke, je bil hitro sprejet kot človek nemške vlade«.<note place="foot" xml:id="ftn48" n="46"> Živko Avramovski, <hi rend="italic">Britanci o Kraljevini Jugoslaviji 1939–1941 (3.
                            knjiga)</hi> (Beograd: Arhiv Jugoslavije-Jugoslovenska knjiga, 1996).
                        Poročilo prvega sekretarja poslaništva v Beogradu državnemu sekretarju lordu
                        Halifaxu 22. 10. 1940. Dokument 218, 534.</note> V čem je bila pri
                uresničevanju te politike edina težava, priča zapis v dnevniku srbskega novinarja
                Milana Jovanovića Stoimiroviča, ko mu je Korošec pojasnjeval: »'Ja bih voleo,' reče,
                'da znam šta Nemci hoče pa da im se to učini; neka kažu kakvu hoče kutiju, pa če im
                se ta kutija napraviti; ali mi ne znamo šta oni hoče. (…) Uslova za korporativizam
                kod nas nema, nemamo aparat, personal. Inače ja nemam ništa protiv da se sa
                vaspitanjem omladine postupa kao u Nemčkoj. Uopšte da se radi sve što treba, samo da
                se ne dira u crkvu.«<note place="foot" xml:id="ftn49" n="47"> Milan Jovanović Stoimirović, <hi rend="italic">Dnevnik 1936–1941</hi>
                        (Novi Sad: Matica srpska, 2000), 376.</note>
            </p>
            <p>S poudarjanjem korporativizma, antiliberalizma, antikomunizma, nasprotovanja
                prostozidarstvu, skupaj z močno poudarjenim antisemitizmom, tudi na podlagi rasnih
                meril, je tedanji nesporni voditelj političnega katolicizma na Slovenskem Anton
                Korošec pošiljal Berlinu sporočilo, da so se takšni ureditvi pripravljeni brez
                predsodkov in prostovoljno prilagoditi. V idejnem smislu so se nacizmu v katoliškem
                taboru najbolj približali s poudarjanjem agresivnega antisemitizma, čeprav je papež
                Pij XI. v okrožnici <hi rend="italic">Mit brennender Sorge</hi> (<hi rend="italic">Z
                    žgočo skrbjo</hi>) leta 1937 v kritiki nacionalsocialistične ideologije, poleg
                njenega pretiranega nacionalizma, kot nesprejemljive za katoličane poudaril prav
                njene rasne vidike. Takšni rasistični poudarki, ki jih v katoliškem taboru v tistem
                času niti niso skušali prikrivati, so na simbolni ravni pomenili tudi najpomembnejšo
                »vstopnico« v svet totalitarnega in rasističnega »novega reda«, ki sta ga širila
                Hitler in Mussolini. V tem pogledu se je najbolj izpostavil Korošec kot minister za
                prosveto v Cvetkovićevi vladi z brezkompromisnim zavzemanjem za sprejetje
                protijudovskih ukrepov, kjer pa mu je uspelo doseči le sprejetje uredbe o omejitvi
                vpisa (<hi rend="italic">numerus clausus</hi>) judovskih dijakov in študentov na
                jugoslovanske izobraževalne ustanove. </p>
            <p> Pri tem je bil Korošec tudi zelo prepričljiv, kot je to razvidno iz priporočila
                nemškega veleposlanika v Beogradu, ki je poleg Koroščeve pripravljenosti za
                dolgoročno tesno sodelovanje z Berlinom zaradi njegovega prepričanja o nemški zmagi
                ravno v tedanjem ideološkem profilu slovenske katoliške stranke prepoznal elemente,
                ki so koristili nacistični penetraciji v jugovzhodno Evropo s širitvijo rasističnega
                totalitarnega »novega reda« v ta prostor. Veleposlanik Viktor von Heeren je namreč v
                Berlin sporočil: »Ne glede na znane pomisleke, ki jih mi že dolgo imamo proti
                Korošcu kot voditelju slovenskih klerikalcev, bi se lahko podelitev mandata za
                sestavo vlade Korošcu izkazala kot danes koristna za nemške interese. Kajti če
                izvzamemo Stojadinovića, čigar povratek na mesto ministrskega predsednika bi že na
                hrvaški odpor vse preveč obremenil notranji položaj, je Korošec edini jugoslovanski
                državnik formata, ki z resničnim notranjim prepričanjem vodi boj proti Judom,
                framasonom in komunistom in ki bi tudi imel potrebno avtoriteto in energijo, da
                premaga odpor.«<note place="foot" xml:id="ftn50" n="48">
                        Biber, <hi rend="italic">Nacizem in Nemci v Jugoslaviji</hi>, 226,
                    227.</note> Zato je priporočil v Berlin, »da naj nemški tisk ne objavi
                ničesar, kar bi se moglo tolmačiti kot načelna odklonitev morebitnega Koroščevega
                    mandata«.<note place="foot" xml:id="ftn51" n="49">
                        Ibid.</note>
            </p>
            <p>Korošec ni prepričal zgolj Berlina, temveč je s svojim silam osi naklonjenim
                delovanjem vzbudil pozornost tudi med odločujočimi dejavniki jugoslovanske politike.
                O tem so si britanski diplomati ustvarili naslednje mnenje: »Več kot očitno je, da
                dr. Korošec, kot tudi že v kabinetu g. Stojadinovića pred dvema oz. tremi leti, tudi
                v sedanjem kabinetu kaže nagnjenost, da deluje na svojo roko, brez posvetovanja s
                predsednikom vlade. (…) Vendar je pri tem potrebno izpostaviti, da je vlada v
                Jugoslaviji odgovorna kroni in da je, če izvzamemo padec Stojadinovićevega kabineta,
                februarja 1939, dr. Korošec deloval v skladu z željami kneza namestnika. Njegova
                kraljevska visokost je vedno izkazovala veliko naklonjenost do dr. Korošca in ga
                imela za najbolj premišljenega in sposobnega jugoslovanskega politika. Knez
                namestnik do sedaj ni nikoli sprejemal misli, da bi dr. Korošec kdaj mogel delovati
                proti interesom države. Zanimivo je zato opomniti, da je ob sprejemu g. Campbella v
                avdienco, 15. oktobra, prvič z določenim nezaupanjem in nelagodnostjo govoril o dr.
                Korošcu in njegovih pronemških aktivnostih.«<note place="foot" xml:id="ftn52" n="50"> Avramovski,
                            <hi rend="italic" xml:space="preserve">Britanci o Kraljevini Jugoslaviji </hi>(<hi rend="italic">3</hi>), 535.</note>
            </p>
            <p> Korošec je nato prizadevanja za poglobitev sodelovanja s silami osi le še
                stopnjeval. Njegovi načrti so namreč segli še dlje, vse do zrušitve obstoječe
                Cvetkovićeve vlade, ki jo je nameraval, nezadovoljen z njeno zunanjepolitično in
                tudi notranjepolitično usmeritvijo, nadomestiti z novo vladno koalicijo, ki bi bila
                bolj naklonjena silam osi ter bi skladno s tem korenito spremenila notranjo ureditev
                države v duhu načel nacističnega »novega reda«. V takih okoliščinah je prišel
                Korošec s svojim delovanjem jeseni 1940 po več kot dvajsetih letih skrbno gojenih
                pristnih odnosov v prvi resen konceptualni spor s kraljevim dvorom ter je izgubil
                zaupanje in podporo kneza namestnika Pavla.<note place="foot" xml:id="ftn53" n="51"> Godeša, <hi rend="italic">Čas odločitev</hi>,
                            87<hi rend="italic">–</hi>96.</note>
            </p>
            <p>V začetku decembra 1940 je bila odločitev o Koroščevi odstranitvi iz vlade dokončno
                sprejeta. Vendar je Korošec teden dni za tem, 14. decembra 1940, umrl za posledicami
                hude sladkorne bolezni. Uresničitev v vladi že sklenjene in od kneza namestnika
                Pavla odobrene odločitve o Koroščevi zamenjavi je tako prehitela njegova smrt.<note place="foot" xml:id="ftn54" n="52"> Ob tem so se takoj
                        pojavile govorice o njegovi domnevni zastrupitvi. Takšne špekulacije kasneje
                        niso nikoli postale predmet resnejših analiz (Ruda Jurčec, <hi rend="italic">Skozi luči in sence 1914–1958 (3. knjiga – 1935–1941)</hi> (Buenos
                        Aires: Slovenska kulturna akcija, 1969).</note> Ob pogrebu je vsa
                jugoslovanska politična javnost sicer izkazala čast Koroščevemu spominu in zaslugam,
                ki jih je imel za Slovenijo in Jugoslavijo, toda z njegovo smrtjo je za dolga
                desetletja ostala prikrita odločitev vrhov jugoslovanske politike o njegovi
                politični odstranitvi, ko je izgubil tudi zaupanje kneza namestnika Pavla, s čimer
                je bila že pred smrtjo zapečatena tudi Koroščeva dolgoletna politična kariera.<note place="foot" xml:id="ftn55" n="53"> Godeša, <hi rend="italic">Čas odločitev</hi>, 87<hi rend="italic">–</hi>96.
                    </note>
            </p>
            <p>Zaradi tega so se kasneje pojavljale različne domneve o nadaljnji usodi političnega
                katolicizma na Slovenskem, če bi bil njegov dolgoletni nesporni voditelj Korošec še
                živ. Tako so bili nekateri prepričani, da bi SLS pod njegovim vodstvom med okupacijo
                delovala povsem drugače,<note place="foot" xml:id="ftn56" n="54"> Krek, »Ob 20-letnici smrti,« 71. Podobno tudi Marjan
                        Žnidarič, <hi rend="italic">Usodna razhajanja. Slovenska pota in stranpota
                            med drugo svetovno vojno</hi> (Maribor: Muzej narodne osvoboditve
                        Maribor, 2005), 20.</note> drugi so Korošcu pripisovali, da bi lahko le
                on dosegel priključitev Primorske k matični domovini.<note place="foot" xml:id="ftn57" n="55"> Bojan Godeša, »O primorskem
                        antifašizmu,« v: <hi rend="italic">TIGR v zgodovini in zgodovinopisju</hi>,
                        ur. Aleš Gabrič (Ljubljana: Inštitut za novejšo zgodovino, 2017), 24,
                        25.</note> Vendar lahko po tem, kar vemo o zadnjih mesecih njegovega
                delovanja, pravzaprav trdimo ravno nasprotno, da je bil prav Korošec dejanski
                začetnik in pobudnik tiste politične usmeritve, ki je privedla do aprilske
                opredelitve vodstva SLS, ko so se katoliška stranka in nato v Narodnem svetu za
                Slovenijo (ustanovljenem 6. aprila 1941)<note place="foot" xml:id="ftn58" n="56"> O vlogi Narodnega sveta gl. Bojan Godeša, »Okupacija
                        kot prelomnica v organiziranju slovenskih političnih subjektov – o
                        »zgodovinski« vlogi Narodnega sveta za Slovenijo,« <hi rend="italic">Prispevki za novejšo zgodovino</hi> 57, št. 2 (2017): 91<hi rend="italic">–</hi>110.</note> zbrani predstavniki predvojnih
                strank povsem nedvoumno postavili na stran sil osi.<note place="foot" xml:id="ftn59" n="57"> Godeša, <hi rend="italic">Čas odločitev</hi>,
                        121. </note>
            </p>
            <p>Ob napadu sil osi na Jugoslavijo aprila 1941 je namreč s pobudo za ustanovitev
                slovenske države, ki naj bi pristopila k trojnemu paktu, tega jim sicer ni uspelo
                uresničiti, pretežni del slovenske predvojne politične elite sklenil svoj nadaljnji
                obstoj povezati z usodo sil osi, ki so skušale z vojno proti zaveznikom doseči
                svetovno prevlado in ustvariti totalitarni in rasistični »novi red«.</p>
            <p>V skladu s takšno odločitvijo so predvojni nosilci oblasti v okoliščinah, na katere
                sami sicer niso mogli vplivati, saj so bili zgolj v vlogi statistov, sprejeli
                aneksijo Ljubljanske pokrajine h Kraljevini Italiji kot dolgoročno rešitev. S tem se
                je skladalo tudi mnenje nekaterih katoliških razumnikov, ki so trdili, da »rajši
                vidijo nadoblast Italijanov kot pa Nemcev ali Srbov«,<note place="foot" xml:id="ftn60" n="58"> Tomaž Simšič, »Ugo Ubaldi di Piandemeleto (1885<hi rend="italic">–</hi>1968) e gli sloveni della Venezia Giulia nel periodo
                        tra le due guerre,« <hi rend="italic">Studi Montefeltrani</hi> 32 (2010):
                            439<hi rend="italic">–</hi>74.</note> sicer pa so imeli pred očmi
                zlasti skrb za ohranitev predvojnih vodilnih položajev v slovenski družbi. V tem
                smislu gre razumeti tudi prizadevanje pretežnega dela predvojne politične elite, da
                se s prostovoljno pripravljenostjo za lojalno sodelovanje z novimi oblastniki v
                danih okoliščinah ne le čim bolj integrira z novo državno oblastjo in njenim
                družbenopolitičnim režimom, temveč tudi identificira z njenimi cilji. V ta namen je
                npr. ljubljanski škof Gregorij Rožman 22. maja 1941 v stolnici – ob prisotnosti
                vodilnih predstavnikov slovenskega družbenega in političnega življenja ter najvišjih
                civilnih in vojaških predstavnikov italijanskih oblasti v Ljubljanski pokrajini –
                daroval zahvalno mašo ob zaključku vojne proti Jugoslaviji.<note place="foot" xml:id="ftn61" n="59"> »Zahvalna služba božja v
                        stolnici,« <hi rend="italic">Slovenec</hi>, 23. 5. 1941. </note>
                Vključitev ozemlja Ljubljanske pokrajine v Kraljevino Italijo je namreč, kljub s
                statutom zagotovljeni kulturni avtonomiji, pomenila tudi priznanje njene družbene
                ureditve in s tem privolitev v fašistični red, ki so se mu nameravali tudi
                prilagoditi. </p>
            <p>Poleg takšnega stališča pretežnega dela predvojne politične elite je treba omeniti,
                da je v nekaterih katoliških krogih obstajal tudi drugačen pogled na razmere, ki so
                nastale s priključitvijo Ljubljanske pokrajine h Kraljevini Italiji. Ta je razviden
                iz članka <hi rend="italic">Imenovanje Sosveta in njegov pomen</hi>, posvečenega
                »zgodovinskemu pomenu« ustanovitve pokrajinskega fašističnega sosveta ali konzulte
                27. maja 1941, ki ga je naslednji dan objavil <hi rend="italic">Slovenski dom</hi>.
                Nepodpisani avtor članka, verjetno urednik <hi rend="italic">Slovenskega doma</hi>
                Mirko Javornik, je v njem ugotavljal naslednje: »Trdo potrebo po tem smo čutili že
                prejšnje čase vsak dan bolj. Svoje rešitve so nam ponujali isti sistemi kakor
                drugod, toda naše ljudstvo, zapadnjaško po svoji omiki in katoliško po svojem nazoru
                jih navzlic propagandi ni maralo. Čakalo je, a je dočakalo začetek novega reda šele
                po zgodovinskih političnih spremembah. Ideja korporativizma je bila pri nas sicer že
                znana, razpravljana in zaželena; zlasti mlajši znanstveni rod je v njej pravilno
                slutil edino možno in pravično rešitev vprašanja v socialni ureditvi, toda možnosti
                za uresničenje te misli ni bilo. Možnost je dala šele vključitev slovenskega ozemlja
                v sestav Velike Italije. (…) Pomen novega reda, v katerega zdaj stopamo po Ducejevi
                volji, je za nas Slovence, delovni narod kmetov, obrtnikov, delavcev in razumnikov,
                ogromen in daljnosežen za naše življenje in bodočnost, da tega ni mogoče nakazati v
                kratkem sestavku.«<note place="foot" xml:id="ftn62" n="60">
                        »Imenovanje Sosveta in njegov pomen,« <hi rend="italic">Slovenski dom</hi>,
                        28. 5. 1941. </note>
            </p>
            <p>Po teh ugotovitvah ob imenovanju fašističnega pokrajinskega sosveta lahko sklenemo,
                da je bilo vzpostavljanje fašističnega sistema v Ljubljanski pokrajini pri delu
                katoličanov, kot njegovi zagovorniki so v članku omenjeni Ehrlichovi »stražarji«,
                pozdravljeno kot uresničitev njihovih družbenopolitičnih stremljenj, za katere so si
                prizadevali že v času pred okupacijo.<note place="foot" xml:id="ftn63" n="61"> Bojan Godeša, »Fašizem, klerofašizem, obmejni fašizem
                        in Slovenci,« <hi rend="italic">Acta Histriae</hi> 24, št. 4 (2016): 767<hi rend="italic">–</hi>86.</note>
            </p></div>
            <div><head>Sklep</head>
            <p>Za idejno usmeritev pretežnega dela katoliške hierarhije na predvečer napada sil osi
                na Jugoslavijo lahko ugotovimo, da je ta stremela k idealu korporativno urejene
                družbe, organizirane na podlagi papeških okrožnic in cerkvenega nauka. V tem pogledu
                so bili ideologi političnega katolicizma, ne le na Slovenskem, sicer prepričani, da
                je potrebno prekiniti družbeni razvoj »po francoski revoluciji« in vzpostaviti nov
                družbeni model na podlagi starih stanovskih konceptov iz »zlate dobe srednjega
                veka«, a jim ni bilo jasno, kako naj bi tak model »družbene prenove« deloval, še
                manj pa, po kakšni poti in s kakšnimi sredstvi naj bi ga uresničili, saj je
                realizacija na drugi strani praktično pomenila ukinjanje institucij demokratične,
                parlamentarne države.<note place="foot" xml:id="ftn64" n="62"> Egon Pelikan,
                        »Slovenski politični katolicizem v tridesetih letih v luči evropskih
                        vplivov,« v: <hi rend="italic">Evropski vplivi na slovensko družbo</hi>, ur.
                        Nevenka Troha, Mojca Šorn in Bojan Balkovec (Ljubljana: Zveza zgodovinskih
                        društev Slovenije, 2008), 211<hi rend="italic">–</hi>29.</note></p>
            <p>Drugo visoko oviro je predstavljalo dejstvo, da so imeli katoliški krogi na
                Slovenskem za uresničitev tovrstnih družbenih idej v znatni meri zvezane roke. Janko
                Pleterski je na posvetu o slovenskih tridesetih letih, ki ga je leta 1995 pripravila
                Slovenska matica, o tej zadregi zapisal: »Politični režim v Sloveniji je bil v 30.
                letih določen z režimom širše jugoslovanske države. Slovenija ni bila dovolj
                samostojna, da bi razvila lasten režim po načinu držav Srednje in Zahodne Evrope,
                med katere je sodila. Kakšen bi utegnil biti tak samostojno razviti režim v
                Sloveniji, je seveda mogoče samo domnevati. A če upoštevamo tri v Zahodni in Srednji
                Evropi udejanjene opcije režimov, je bilo glede na obstoječe slovenske razmere kaj
                malo možnosti za režim liberalne ali socialne demokracije. Dejstvo, da je bila moč
                stranke političnega katolicizma že od prve svetovne vojne skrčena primerno
                srednjeevropskim sorazmerjem, in dejstvo, da se je v 30. letih del njenih
                organiziranih pripadnikov pridružil sekularizacijski plati slovenske družbe, sta v
                njenem vodstvu, bolj kot pripravljenost na vrnitev k staremu konceptu katoliške
                ljudske demokracije, krepili nagnjenost k avtoritarnemu katoliškemu integralizmu.
                Navezanost na jugoslovanski državni prostor je preprečevala nastanek takemu
                integralizmu primernega režima in je Slovenijo zadržala v blažjih mejah režima
                tradicionalne diktature.«<note place="foot" xml:id="ftn65" n="63"> Pleterski, »Politika naroda v krizi,«
                56.</note></p>
            <p>V okoliščinah, kjer so bile možnosti za »družbeno prenovo« omejene, predstave o tem,
                kako naj ta prenova konkretno poteka, pa precej nejasne in tudi zelo raznolike, je
                stalno opozarjanje na nevarnost brezbožnega komunizma predstavljalo predvsem
                priročno sredstvo pri vzpostavljanju vzdušja ogroženosti temeljnih krščanskih
                vrednot in vere. Brezkompromisni antikomunizem je bil v času med svetovnima vojnama
                na Slovenskem instrumentaliziran predvsem kot sredstvo, ki naj bi katoliškemu taboru
                pripomoglo k obvladovanju slovenske družbe z uveljavitvijo družbenega koncepta, ki
                je imel za cilj rekatolizacijo slovenske družbe. To je bilo racionalno jedro
                antikomunistične propagande. Čeprav je bil v očeh katoliških ideologov komunizem
                »največja nevarnost naše dobe«, pa ni bil edini sovražnik. Tudi liberalizem in
                judovstvo sta še naprej ostajala v tej »vlogi«. Na predvečer okupacije Slovenije je
                bilo poudarjanje agresivnega antisemitizma znova v ospredju delovanja političnega
                katolicizma na Slovenskem, saj je pomenilo najbolj razpoznavno simbolno točko
                privolitve v ureditev, ki so jo v svetovnem oboroženem spopadu uveljavljale sile
                osi. Tudi sicer je bil družbeni koncept, ki ga je zagovarjala katoliška hierarhija
                na Slovenskem, povsem kompatibilen s totalitarnim in rasističnim Hitlerjevim »novim
                redom«. </p>
            <p>Razmerje med nacizmom in katolicizmom, kakor so ga v tistem času v vodilnih
                slovenskih katoliških krogih videli sami, je natančno povzel Ahčin, ko je srbskemu
                novinarju Milanu Jovanoviću Stoimiroviću svetoval, s kakšnimi argumenti naj brani
                pisanje <hi rend="italic">Slovenca</hi> pred nemškimi očitki: »Mi imamo svoj
                Weltanschauung, nacionalsocialisti pa svojega. Vi nas morate braniti tako, da smo mi
                z njimi na isti liniji v treh stvareh: masoni, Judje in komunisti – in jaz vas
                sprašujem, kdo je kot mi, v Jugoslaviji v teh treh stvareh tako dosledno vedno z
                    njimi«.<note place="foot" xml:id="ftn66" n="64">
                        Jovanović Stoimirović, <hi rend="italic">Dnevnik</hi>, 432.</note>
            </p>
            <p>Prav ideološko sozvočje, ki ga je poudaril Ahčin, je bilo najpomembnejše vezivo, ki
                je slovenskim katoliškim krogom omogočalo tesno naslonitev na sile osi. Zato so po
                Koroščevi odločitvi za podreditev totalitarnemu nacističnemu novemu redu te elemente
                še posebej poudarjali. Po nemškem mnenju naj bi po Koroščevi smrti tudi Kulovec
                nadaljeval enako politično usmeritev.<note place="foot" xml:id="ftn67" n="65"> Biber, <hi rend="italic">Nacizem in Nemci v
                            Jugoslaviji</hi>, str. 398. Bojan Godeša, »Kulovčevo zavezništvo s HSS –
                        sprememba v politični strategiji SLS po Koroščevi smrti,« <hi rend="italic">Studia historica Slovenica. Časopis za humanistične in družboslovne
                            študije</hi> 8, št. 2-3 (2008): 404–06.</note> To kompatibilnost je
                Eric Hobsbawm poimenoval »naravno« zavezništvo na desnici med obema vojnama, ki je
                segalo »od tradicionalnih konservativcev via reakcionarjev starega kova pa do
                skrajnosti fašistične patologije«.<note place="foot" xml:id="ftn68" n="66"> Eric Hobsbawm, <hi rend="italic">Čas skrajnosti.
                            Svetovna zgodovina 1914</hi>–<hi rend="italic">1991</hi> (Ljubljana:
                        Sophia, 2000), 117.</note>
            </p>
            <p>Družbeni koncept, ki ga je v času tik pred aprilsko vojno zagovarjal znaten del
                katoliške hierarhije na Slovenskem, je temeljil na brezkompromisnem antikomunizmu v
                kombinaciji z antiliberalno in antidemokratično ostjo, podkrepljeno z agresivnim
                antisemitizmom kot temeljnim sistemom družbenih vrednot. Kot tak je bil »vezan« na
                zmago sil osi, ki so si prizadevale za vzpostavitev rasističnega totalitarnega
                »novega reda« v globalnem spopadu. Njihova brezpogojna kapitulacija pa ni pomenila
                zgolj navadnega vojaškega poraza sil osi. Leto 1945 namreč pomeni tudi popoln poraz
                Hitlerjevega nacističnega režima, tako da nacistično gibanje ni imelo možnosti
                političnega preživetja.<note place="foot" xml:id="ftn69" n="67"> John Lukacs, <hi rend="italic">The Legacy of the
                            Second World War</hi> (Yale: Yale University Press, 2010), 9–16.
                    </note> Tako so po koncu druge svetovne vojne tudi vsi družbeni koncepti in
                subjekti, ki so se razvili v okviru tega modela, dokončno in v celoti izgubili svoji
                legitimnost in verodostojnost ter postali popolnoma nesprejemljivi v demokratični
                evropski družbeni stvarnosti. Zato so poskusi rehabilitacije teh družbenih konceptov
                in njihovih nosilcev, ki jih skušajo po padcu berlinskega zidu, predvsem z
                relativizacijo po načelu »vsi antikomunisti = vsi demokrati«,<note place="foot" xml:id="ftn70" n="68"> Egon Pelikan, »Vsi
                        antikomunisti-vsi
                        demokrati,« <hi rend="italic" xml:space="preserve">Mitsko in stereotipno v slovenskem pogledu na zgodovino: zbornik 33. zborovanja Zveze zgodovinskih društev Slovenije, Kranj, 19.–21. oktober 2006, </hi>ur.
                        Mitja Ferenc in Branka Petkovšek (Ljubljana: Zveza zgodovinskih društev
                        Slovenije, 2006), 273–83.</note> prikazati kot zgodovinsko in moralno
                upravičene in celo družbeno sprejemljive, ob upoštevanju znanstvenih meril in
                zgodovinskega konteksta povsem neutemeljeni.</p></div>
        </body>
        <back>
            <div type="bibliography">
            <head>Viri in literatura</head>
            <listBibl>
                <head>Časopisni viri</head>
                <bibl><hi rend="italic">Domoljub</hi>, 11. 12. 1940. »Korporativna država.«</bibl>
                <bibl><hi rend="italic">Slovenec</hi>, 23. 5. 1941. »Zahvalna služba božja v
                    stolnici.«</bibl>
                <bibl><hi rend="italic">Slovenski dom</hi>, 28. 5. 1941. »Imenovanje Sosveta in
                    njegov pomen.« </bibl>
            </listBibl>
            <listBibl>
                <head>Tiskani viri in literatura</head>
                <bibl>Ahčin, Ivan. <hi rend="italic">Komunizem največja nevarnost naše dobe</hi>.
                    Ljubljana: Zveza fantovskih odsekov v Ljubljani, 1939.</bibl>
                <bibl>Ahčin, Ivan. <hi rend="italic">Prostozidarstvo</hi>. Ljubljana: Zveza
                    fantovskih odsekov v Ljubljani, 1941.</bibl>
                <bibl>Avramovski, Živko. <hi rend="italic">Britanci o Kraljevini Jugoslaviji
                    1939–1941</hi> (<hi rend="italic">3. knjiga</hi>). Beograd: Arhiv
                    Jugoslavije-Jugoslovenska knjiga, 1996.</bibl>
                <bibl>Biber, Dušan. <hi rend="italic">Nacizem in Nemci v Jugoslaviji (1933</hi>–<hi rend="italic">1941)</hi>. Ljubljana: Cankarjeva založba, 1966.</bibl>
                <bibl>Brodar, Janez. »Ob petinsedemdesetletnici mojega življenja.« V: Jože Dežman,
                    <hi rend="italic">Le vkup, le vkup uboga gmajna: preganjanje kmetov in
                        kmečki upori v Sloveniji 1945–1955</hi>, 269–325. Ljubljana in Dunaj:
                    Mohorjeva družba, 2011. </bibl>
                <bibl>Deželak Barič,
                    Vida.<hi rend="italic" xml:space="preserve"> Komunistična partija Slovenije in revolucionarno gibanje 1941</hi>–<hi rend="italic">1943</hi>. Ljubljana: Inštitut za novejšo zgodovino, 2007. </bibl>
                <bibl><hi rend="italic">Dokumenti ljudske revolucije v Sloveniji</hi>, <hi rend="italic">knjiga 2 (april 1942 – julij 1942).</hi> Ljubljana: Inštitut
                    za zgodovino delavskega gibanja, 1964.</bibl>
                <bibl>Drin=Ahčin, Ivan. »V novo dobo.« <hi rend="italic">Slovenec</hi>, 1. 7. 1940. </bibl>
                <bibl>Gašparič, Jure. <hi rend="italic">SLS pod kraljevo diktaturo</hi>. Ljubljana:
                    Modrijan, 2007. </bibl>
                <bibl>Gašparič, Jure. »Demokratičnost volitev v Dravski banovini?« V: <hi rend="italic">Problemi demokracije na Slovenskem. Zbornik prispevkov na
                    simpoziju 7. in 8. decembra 2006</hi>, ur. Jože Pirjevec in Janko Pleterski,
                    171–88. Ljubljana: SAZU, 2007.</bibl>
                <bibl>Gašparič, Jure. »Delovanje v tridesetih letih.« V: <hi rend="italic">Marko
                    Natlačen (1886-1942): v zgodovinskem dogajanju</hi>, ur. Zdenko Čepič,
                    55–66. Ljubljana: Inštitut za novejšo zgodovino, 2012. </bibl>
                <bibl>Gašparič, Jure. »Iskrena ali pragmatična demokracija? Slovenska ljudska
                    stranka in vprašanje političnega sobivanja.« <hi rend="italic">Prispevki za
                        novejšo zgodovino</hi> 51, št. 1 (2011): 77–92.</bibl>
                <bibl>Godeša, Bojan. <hi rend="italic">Kdor ni z nami, je proti nam. Slovenski
                    izobraženci med okupatorji, Osvobodilno fronto in protirevolucionarnim
                    taborom</hi>. Ljubljana: Cankarjeva založba, 1995.</bibl>
                <bibl>Godeša, Bojan in
                    Dolenc<hi rend="italic" xml:space="preserve">, </hi>Ervin.<hi rend="italic" xml:space="preserve"> Izgubljeni spomin na Antona Korošca. Iz zapuščine Ivana Ahčina</hi>.
                    Ljubljana: Nova revija, 1999.</bibl>
                <bibl>Godeša, Bojan. »Polemika med Dušanom Kermavnerjem in Lojzetom Udetom v letih
                    1939–1941.« V: <hi rend="italic">Med politiko in zgodovino. Življenje in delo
                        dr. Dušana Kermavnerja (1903</hi>–<hi rend="italic">1975)</hi>, ur.
                    Aleksander Žižek in Jurij Perovšek, 131–38. Ljubljana: SAZU in ZZDS, 2005. </bibl>
                <bibl>Godeša, Bojan. »Kulovčevo zavezništvo s HSS – sprememba v politični strategiji
                    SLS po Koroščevi smrti.« <hi rend="italic">Studia historica Slovenica. Časopis
                        za humanistične in družboslovne študije</hi> 8, št. 2-3 (2008):
                    397-422.</bibl>
                <bibl>Godeša, Bojan. »Maršal Petain, "razkroj Zahoda" in nacistični novi red v očeh
                    katoliškega tabora v času pred napadom sil osi na Jugoslavijo.« <hi rend="italic">Prispevki za novejšo zgodovino</hi> 49, št. 1 (2009):
                    255–66.</bibl>
                <bibl>Godeša, Bojan. <hi rend="italic">Čas odločitev. Katoliški tabor in začetek
                    okupacije</hi>. Ljubljana: Mladinska knjiga, 2011.</bibl>
                <bibl>Godeša, Bojan. »Fašizem, klerofašizem, obmejni fašizem in Slovenci.« <hi rend="italic">Acta Histriae</hi> 24, št. 4 (2016): 767–86. </bibl>
                <bibl>Godeša, Bojan. »O primorskem antifašizmu.« V: <hi rend="italic">TIGR v
                    zgodovini in zgodovinopisju</hi>, ur. Aleš Gabrič, 9–40. Ljubljana: Inštitut
                    za novejšo zgodovino, 2017. </bibl>
                <bibl>Godeša, Bojan. »Okupacija kot prelomnica v organiziranju slovenskih političnih
                    subjektov – o »zgodovinski« vlogi Narodnega sveta za Slovenijo.« <hi rend="italic">Prispevki za novejšo zgodovino</hi> 57, št. 2 (2017):
                    91–110.</bibl>
                <bibl>Grafenauer, Bogo. »Diferenciacija in grupiranje političnih tokov v slovenskem
                    političnem življenju od 1935 do konca 1940.« V: <hi rend="italic">Slovenski upor
                        1941. Osvobodilna fronta slovenskega naroda pred pol stoletja. Zbornik
                        referatov na znanstvenem posvetu v dneh 23. in 24. maja 1991</hi>, ur. Ferdo
                    Gestrin, Bogo Grafenauer in Janko Pleterski, 7–20. Ljubljana: SAZU, 1991. </bibl>
                <bibl>Hobsbawm, Eric. <hi rend="italic">Čas skrajnosti. Svetovna zgodovina
                    1914–1991</hi>. Ljubljana: Založba Sophia, 2000.</bibl>
                <bibl>Jovanović Stoimirović, Milan. <hi rend="italic">Dnevnik 1936–1941</hi>. Novi
                    Sad: Matica srpska, 2000. </bibl>
                <bibl>Jurčec, Ruda<hi rend="italic">. Skozi luči in sence 1914</hi>–<hi rend="italic">1958 (3. knjiga – 1935-1941)</hi>. Buenos Aires: Slovenska
                    kulturna akcija, 1969.</bibl>
                <bibl><hi rend="color(111111)" xml:space="preserve">Lukacs, John. </hi><hi rend="italic color(111111)">The Legacy of the Second World War</hi><hi rend="color(111111)">.</hi> Yale: Yale University Press, 2010.</bibl>
                <bibl>Kreft, Lev. »Komunisti in neinstitucionalna levica.« V: <hi rend="italic">Slovenska trideseta leta. Simpozij 1995</hi>, ur. Peter Vodopivec in Joža
                    Mahnič, 88–96. Ljubljana: Slovenska matica, 1997.</bibl>
                <bibl>Krek, Miha. »Ob 20-letnici smrti največjega slovenskega državnika Dr. Antona
                    Korošca.« <hi rend="italic">Zbornik Svobodne Slovenije 1961</hi> (Buenos Aires:
                    Zedinjena Slovenija, 1961): 61–75. </bibl>
                <bibl><hi rend="italic">Kriza revije »Dom in svet« leta 1937. Zbornik
                    dokumentov</hi>, ur. Marjan Dolgan. Ljubljana: ZRC, ZRC SAZU, 2001.</bibl>
                <bibl>Kuhar, Alojzij. »Razkroj zahoda.« <hi rend="italic">Revija Katoliške
                    akcije</hi> 1, št. 5 (1940): 443–64.</bibl>
                <bibl>Nedog, Alenka. <hi rend="italic">Ljudskofrontno gibanje v Sloveniji od leta
                    1935 do 1941</hi>. Ljubljana: Založba Borec, 1982.</bibl>
                <bibl>Pelikan, Egon. »Vsi antikomunisti-vsi
                    demokrati.« <hi rend="italic" xml:space="preserve">Mitsko in stereotipno v slovenskem pogledu na zgodovino : zbornik 33. zborovanja Zveze zgodovinskih društev Slovenije, Kranj, 19.-21. oktober 2006, </hi>ur.
                    Mitja Ferenc in Branka Petkovšek, 273–83. Ljubljana: Zveza zgodovinskih društev
                    Slovenije, 2006. </bibl>
                <bibl>Pelikan, Egon. »Antisemitismus ohne Juden in Slowenien.« <hi rend="italic">Jahrbuch für Antisemitismusforschung</hi> 15, (2006): 185–99.</bibl>
                <bibl>Pelikan, Egon. »Slovenski politični katolicizem v tridesetih letih v luči
                    evropskih vplivov.« V: <hi rend="italic">Evropski vplivi na slovensko
                        družbo</hi>, ur. Nevenka Troha, Mojca Šorn in Bojan Balkovec, 211–29.
                    Ljubljana: Zveza zgodovinskih društev Slovenije, 2008.</bibl>
                <bibl>Perovšek, Jurij. »Ruski begunci in pogledi slovenske politike na Lenina ob
                    njegovi smrti.« <hi rend="italic">Monitor ISH: revija za humanistične in
                        družbene znanosti</hi> 18, št. 1 (2016): 7–31. </bibl>
                <bibl>Pleterski, Janko. »Politika naroda v krizi družbe, države in idej.« V: <hi rend="italic">Slovenska trideseta leta. Simpozij 1995</hi>, ur. Peter
                    Vodopivec in Joža Mahnič, 43–57. Ljubljana: Slovenska matica, 1997.</bibl>
                <bibl>Prunk, Janko. <hi rend="italic">Pot krščanskih socialistov v Osvobodilno
                    fronto slovenskega naroda</hi>. Ljubljana: Cankarjeva založba, 1977.</bibl>
                <bibl>Seton Watson,
                    Hugh.<hi rend="italic" xml:space="preserve"> Nacije i države. Ispitivanja porekla nacija i politike nacionalizma</hi>.
                    Zagreb: Globus, 1980.</bibl>
                <bibl>Simšič, Tomaž. »Ugo Ubaldi di Piandemeleto (1885–1968) e gli sloveni della
                    Venezia Giulia nel periodo tra le due guerre.« <hi rend="italic">Studi
                        Montefeltrani,</hi> 32 (2010): 439–74. </bibl>
                <bibl>Ude,
                    Lojze.<hi rend="italic" xml:space="preserve"> Moje mnenje o položaju. Članki in pisma 1941</hi>–<hi rend="italic">1944</hi>, ur. Boris Mlakar. Ljubljana: Slovenska matica,
                    1994.</bibl>
                <bibl>Vidovič-Miklavčič, Anka. <hi rend="italic">Mladina med nacionalizmom in
                    katolicizmom. Pregled razvoja in dejavnosti mladinskih organizacij, društev
                    in gibanj v liberalno-unitarnem in katoliškem taboru v letih 1929–1941 v
                    jugoslovanskem delu Slovenije.</hi> Ljubljana: Študentska organizacija
                    Univerze, 1994.</bibl>
                <bibl>Vidovič-Miklavčič, Anka. »Idejnopolitični značaj Slovenske ljudske stranke od
                    leta 1935 do začetka vojne leta 1941.« <hi rend="italic">Prispevki za novejšo
                        zgodovino</hi> 41, št. 2 (2001) (<hi rend="italic">Slovenci in leto
                            1941</hi>): 43–58. </bibl>
                <bibl>Vodopivec, Peter. »Moč in nemoč ideje in politike ljudske fronte.« <hi rend="italic">Prispevki za novejšo zgodovino</hi> 41, št. 2 (2001) (<hi rend="italic">Slovenci in leto 1941</hi>): 31–42. </bibl>
                <bibl>Vodušek Starič, Jera. »Liberalni patriotizem in intransigenca leta 1941.« <hi rend="italic">Prispevki za novejšo zgodovino</hi> 41, št. 2 (2001) (<hi rend="italic">Slovenci in leto 1941</hi>): 59–76. </bibl>
                <bibl>Zemljak, Joško. »Dr. Anton Korošec – politik.« <hi rend="italic">Dejanje</hi>
                    4, št. 1 (1941): 31–33. </bibl>
                <bibl>Žnidarič, Marjan. <hi rend="italic">Usodna razhajanja. Slovenska pota in
                    stranpota med drugo svetovne vojno</hi>. Maribor: Muzej narodne osvoboditve
                    Maribor, 2005.</bibl>
            </listBibl></div>
            <div type="summary" xml:lang="en">
                <docAuthor>Bojan Godeša</docAuthor>
            <head>"COMMUNISM, THE GREATEST THREAT OF OUR ERA" – ON THE IDEOLOGICAL-POLITICAL PROFILE OF
                THE POLITICAL CATHOLICISM LEADERSHIP IN SLOVENIA ON THE EVE OF THE INVASION OF THE
                KINGDOM OF YUGOSLAVIA BY THE AXIS POWERS</head>
            <head>SUMMARY</head>
            <p>It can be established that on the eve of the invasion of Yugoslavia by the Axis
                Powers, the ideological orientation of the majority of the Catholic hierarchy
                strived for a corporatist society, organised on the basis of papal encyclicals and
                Catholic teachings. They were convinced (and not only in Slovenia) that the social
                development "after the French Revolution" should be discontinued and replaced with a
                new social model, based on the old corporatist concepts from "the golden age of the
                medieval era". The Catholic ideologues, however, did not have a clear idea of how
                such a model of "social renewal" should function, and were even less certain about
                the way and means of its implementation, as its realisation practically implied the
                abolishment of the institutions of the democratic parliamentary state. Another
                significant obstacle was represented by the fact that the hands of the Catholic
                circles were mostly tied when it came to the realisation of such social ideas in
                Slovenia. As it was, the political regime in Slovenia was determined by the regime
                of the wider Yugoslav state. In such circumstances, the unrelenting anti-communism
                in Slovenia between both world wars was used especially as an instrument which was
                supposed to help the Catholic camp control the Slovenian society by introducing a
                social concept aimed at recatholicising it. That represented the rational core of
                the anti-communist propaganda. Although communism was deemed as "the greatest threat
                of our era" by the Catholic ideologues, it was not their only enemy. Liberalism and
                the Jewish culture continued to fill that "role" as well. On the eve of the
                occupation of Slovenia, the political Catholicism reverted to emphasising aggressive
                anti-Semitism, as it represented the most recognisable symbolic point of consent to
                the system, enforced by the Axis Powers in the global armed conflict. The social
                concept, defended by the Catholic hierarchy in Slovenia, was nevertheless completely
                compatible with Hitler's totalitarian and racist "new order". Eric Hobsbawm
                described this compatibility as the "natural" alliance of the Right between the wars
                that "went from traditional conservatives via old-style reactionaries to the outer
                fringes of fascist pathology". As such, the social concept of the Catholic hierarchy
                in Slovenia was "subject to" the victory of the Axis Powers, which strived to
                establish the racist totalitarian "new order" in the global conflict. Thus all
                social concepts and subjects that had developed in the context of the Nazi "new
                order" finally and completely lost their legitimacy and credibility after 1945 and
                became entirely socially unacceptable in the democratic European social reality.
                Consequently the attempts to rehabilitate these social concepts and their
                instigators after the fall of the Berlin Wall by means of relativisation according
                to the "all anti-communists equals all democrats" principle, as well as to present
                them as historically and morally justified or even socially acceptable, are
                completely unfounded in view of the scientific criteria and historical context. </p></div>
        </back>
    </text>
</TEI>