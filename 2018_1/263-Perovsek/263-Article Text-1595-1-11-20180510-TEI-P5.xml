<?xml version="1.0" encoding="UTF-8"?><TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Pogledi slovenske meščanske politike na oktobrsko revolucijo do druge
                    svetovne vojne<note place="foot" xml:id="ftn2" n="*"> Raziskava je nastala v okviru
                        raziskovalnega programa P6-0281 <hi rend="italic">Idejnopolitični in
                            kulturni pluralizem in monizem na Slovenskem v 20.
                            stoletju</hi>, ki ga sofinancira Javna agencija za raziskovalno
                        dejavnost Republike Slovenije iz državnega
                        proračuna.</note></title>
                <author>
                    <name>
                        <forename>Jurij</forename>
                        <surname>Perovšek</surname>
                         </name>
                    <roleName>Dr.</roleName>
                    <roleName>znanstveni svetnik</roleName>
                    <affiliation>Inštitut za novejšo zgodovino</affiliation>
                    <address>
                        <addrLine>Kongresni trg 1</addrLine>
                        <addrLine>SI – 1000 Ljubljana</addrLine>
                    </address>
                    <email>jurij.perovsek@inz.si</email>
                </author>
            </titleStmt>
            <editionStmt>
                <edition><date>2018-04-05</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Kongresni trg 1</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/263</pubPlace>
                <date>2018</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">58</biblScope>
                <biblScope unit="issue">1</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term>October Revolution</term>
                    <term>Marxism</term>
                    <term>Bolshevism</term>
                    <term>Soviet Union</term>
                    <term>Karl Marx</term>
                    <term>Friedrich Engels</term>
                    <term>Vladimir Ilyich Ulyanov Lenin</term>
                    <term>anti-Bolshevism</term>
                    <term>Catholicism</term>
                    <term>Ivan Tavčar</term>
                    <term>Ivan Hribar</term>
                    <term>Aleš Ušeničnik</term>
                    <term>Ivan Ahčin</term>
                    <term>Fran Erjavec</term>
                </keywords>
                <keywords xml:lang="sl">
                    <term>oktobrska revolucija</term>
                    <term>marksizem</term>
                    <term>boljševizem</term>
                    <term>Sovjetska zveza</term>
                    <term>Karl Marx</term>
                    <term>Vladimir Iljič Uljanov Lenin</term>
                    <term>protiboljševizem</term>
                    <term>katolicizem</term>
                    <term>liberalizem</term>
                    <term>Friedrich Engels</term>
                    <term>Ivan Tavčar</term>
                    <term>Ivan Hribar</term>
                    <term>Aleš Ušeničnik</term>
                    <term>Ivan Ahčin</term>
                    <term>Fran Erjavec</term>
                </keywords>
            </textClass>
        </profileDesc>
        <revisionDesc>
            <listChange>
                <change>
                    <date>2018-05-14</date>
                    <name>Neja Blaj Hribar</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Jurij Perovšek<note place="foot" xml:id="ftn1" n="**">
                <hi rend="bold">Dr., znanstveni svetnik, Inštitut za novejšo zgodovino,
                    Kongresni trg 1, SI-1000 Ljubljana,
                    jurij.perovsek@inz.si</hi></note></docAuthor>
            <docImprint>
                <idno type="cobissType">Cobiss tip: 1.01</idno>
                <idno type="UDC">UDK: 323.272(47)"1917":94(497.4)-058.13”1918/1941”</idno>
            </docImprint>
            <div type="abstract" xml:lang="sl">
                <head>IZVLEČEK</head>
                <p><hi rend="italic">V slovenskem meščanskem taboru, ki je imel dober vpogled v
                    revolucionarni oktober in njegovo državo, so na podlagi svojega razumevanja
                    človeške družbe in posameznika v njej v oktobrskem družbenem prelomu ter v njem
                    porojenem sovjetskem družbenem, političnem in gospodarskem razvoju, videli
                    temeljno civilizacijsko grožnjo svetu, ki so ga živeli in zavestno podpirali.
                    Čeprav so zgodovinsko razumeli oktobrski pojav, njegovih posledic niso
                    sprejemali. Obenem s protisemitskim stališčem so opozarjali na totalitarno,
                    vseobsegajočo razredno boljševiško oblast, kolektivistični in protiverski značaj
                    sovjetske skupnosti, vanjo vraščeno osebno negotovost in, ob priznavanju
                    nekaterih gospodarskih in prosvetnih uspehov, na njen neobetavni družbeni in
                    gospodarski razvoj. Na liberalni strani je s svojim negativnim vrednotenjem
                    oktobrske revolucije in sovjetske države izstopal dr. Ivan Tavčar, na katoliški
                    strani pa dr. Ivan Ahčin in Fran Erjavec. Teoretsko ga je odklonil tudi tedanji
                    vodilni katoliški filozof dr. Aleš Ušeničnik. Za meščanski tabor je bil
                    boljševizem njegov ključni nasprotnik, izjavljanje boja proti njemu pa je bilo
                    stalnica meščanske politike v Kraljevini Srbov, Hrvatov in Slovencev/Kraljevini
                    Jugoslaviji. Bila je sestavni del njene ideološke podlage, ki so mu na katoliški
                    strani dali tudi prepoznavni svetovnonazorski naboj. V taki ideološki in
                    politični drži je meščanski tabor dočakal konec jugoslovanske kraljevine in
                    vstopil v čas druge svetovne vojne na Slovenskem.</hi></p>
                <p>
                    <hi rend="italic">Ključne besede: oktobrska revolucija, marksizem, boljševizem,
                        Sovjetska zveza, Karl Marx, Friedrich Engels, Vladimir Iljič Uljanov Lenin,
                        protiboljševizem, katolicizem, liberalizem, Ivan Tavčar, Ivan Hribar, Aleš
                        Ušeničnik, Ivan Ahčin, Fran Erjavec</hi></p>
            </div>
            <div type="abstract" xml:lang="en">
                <head>ABSTRACT</head>
                <head>THE OUTLOOKS OF THE SLOVENIAN BOURGEOIS POLITICS ON THE OCTOBER
                    REVOLUTION UNTIL WORLD WAR II</head>
                <p><hi rend="italic">On the basis of their understanding of the human society and
                    individuals in it, the members of the Slovenian bourgeois camp – who possessed a
                    thorough insight into the revolutionary October and the country it took place in
                    – saw the October social overthrow and the consequent Soviet social, political,
                    and economic development as a fundamental threat to the civilised world in which
                    they lived and which they consciously advocated. Even though they understood the
                    October phenomenon historically, they did not accept its consequences. While
                    simultaneously exhibiting an anti-Semitic viewpoint, they would underline the
                    totalitarian, all-encompassing class-based Bolshevik power, the collectivist and
                    anti-religious character of the Soviet community, its inherent personal
                    insecurity, and its unpromising social and economic development – even though
                    they did recognise some of its economic and educational achievements. Ivan
                    Tavčar stood out with his negative opinion of the October Revolution on the
                    liberal side, just as Dr Ivan Ahačin and Fran Erjavec did on the Catholic side.
                    Dr Aleš Ušeničnik, the leading Catholic philosopher, rejected it theoretically
                    as well. The bourgeois camp saw Bolshevism as its key opponent, and the declared
                    struggle against it represented a permanent feature of the bourgeois politics in
                    the Kingdom of Serbs, Croats and Slovenes/Kingdom of Yugoslavia. This was an
                    integral part of its ideological foundations, which the Catholic side provided
                    with a distinct world-view moment as well. With such an ideological and
                    political attitude, the bourgeois camp saw the end of the Yugoslav Kingdom and
                    entered the time of World War II in Slovenia.</hi></p>
                <p>
                    <hi rend="italic">Keywords: October Revolution, Marxism, Bolshevism, Soviet Union,
                        Karl Marx, Friedrich Engels, Vladimir Ilyich Ulyanov Lenin, anti-Bolshevism,
                        Catholicism, liberalism, Ivan Tavčar, Ivan Hribar, Aleš Ušeničnik, Ivan Ahčin,
                        Fran Erjavec</hi></p>
            </div>
        </front>
        <body>
           <div><head>I.</head>
            <p> Ena od značilnosti družbenega in političnega razvoja na Slovenskem v času med
                svetovnima vojnama (in pred tem) je bila tudi dobra obveščenost javnosti o dogajanju
                v mednarodnem prostoru. Tedanji glavni medij – časopisni tisk – ga je pozorno
                spremljal in skladno z idejnopolitičnimi usmeritvami, ki jih je izražal, sooblikoval
                slovensko javno mnenje. Med pojavi, ki so zaznamujoče vplivali na zgodovinski
                razvoj, so na Slovenskem razčlenjevali tudi revolucijo v ruskem oktobru leta 1917 in
                njene idejnopolitične ter družbenogospodarske posledice. </p>
            <p> V meščanskem taboru, ki sta ga po običajni delitvi sestavljala liberalni in
                katoliški pol, so o revoluciji 7. novembra 1917 v Rusiji poročali že v prvih dneh po
                njenem pojavu. 8. novembra 1917 je liberalni
                <hi rend="italic" xml:space="preserve">Slovenski narod </hi>pisal o razvoju dogodkov
                v Petrogradu 6. novembra 1917, to je neposredno pred revolucionarnim
                    preobratom,<note place="foot" xml:id="ftn3" n="1"> »Pred
                        novimi boji na Ruskem,« <hi rend="italic">Slovenski narod</hi>, 8. 11. 1917,
                        1.</note> 9. novembra pa je katoliški
                <hi rend="italic" xml:space="preserve">Slovenec </hi>podal prvo oceno revolucije, ki
                se je ravnokar zgodila. Sporočil je, da »začasne vlade, ki je pomenila kompromis med
                meščanskimi in socialističnimi strankami ni več, njen voditelj Kerenskij pa je
                pobegnil. Novi oblastniki zapirajo vse, ki se jim postavljajo na pot.«<note place="foot" xml:id="ftn4" n="2"> »Nova revolucija na
                        Ruskem. Ministri ujeti. Kerenskij pobegnil. Ljenin gospodar položaja,« <hi rend="italic">Slovenec</hi>, 9. 11. 1917, 1.</note></p>
            <p>
                <hi rend="italic">Slovenec</hi> je ugotavljal, da je bil – vsaj po ruskih nazorih –
                Aleksander Fjodorovič Kerenski zastopnik zmerne demokratične smeri. Stremel je k
                temu, da od sebe ne bi odbil meščanskih strank, ker je menil, da delavci in kmetje
                sami ne morejo rešiti težavnih vprašanj ruske prihodnosti, zato je potrebno
                sodelovanje z izobraženci in kapitalisti. Z meščanskimi strankami ga je povezovalo
                tudi prepričanje o potrebi odločnega nadaljevanja vojne. Pri tem je zaradi pritiska
                z levice krenil k vrsti temeljnih reform, ki bi, če bi jih izvedli, pomenile popoln
                propad posedujočih slojev. Zato je na meščanski strani proti njemu rasel odpor.<note place="foot" xml:id="ftn5" n="3"> Ibid.</note></p>
            <p> Kerenskemu so nasprotovali tudi na levici, zlasti boljševiki (socialnodemokratski
                maksimalisti), ki so odklanjali vsak kompromis z meščanskimi strankami, hoteli
                diktaturo proletariata in so bili izrecni zagovorniki miru. Po njihovem prepričanju
                so se namreč kapitalisti v vojni bogatili na stroške stradajočega ljudstva.
                Kerenskega so že večkrat poskusili vreči, kar se jim doslej ni posrečilo, ker so
                bili brez pravega vodstva in slabo pripravljeni. Končno se jim je preobrat
                    posrečil.<note place="foot" xml:id="ftn6" n="4">
                        Ibid.</note></p>
            <p> »V Petrogradu je brez dvoma sovjet zmagovalec,« je poudaril <hi rend="italic">Slovenec</hi>. »Če se bo tudi armada na fronti podvrgla tej novi sili, se bo
                kmalu pokazalo. Če se bo pa to vprašanje povsod tako gladko rešilo kot v glavnem
                mestu, potem bo prišel čas, ko se bo morala govoriti resna beseda o miru. Car
                Nikolaj je kratko pred svojim padcem govoril o glasu ruske zemlje. Ta glas je
                preslišal in moral za to bridko trpeti. Tudi njegove dediče je zadela ista usoda.
                Sedaj je prišla na površje stranka, ki je najbolj klicala po miru. Odločitev mora
                pasti v najkrajšem času.«<note place="foot" xml:id="ftn7" n="5"> Ibid.</note> To se je s t. i. »triumfalnim maršem
                sovjetske oblasti« v naslednjih dneh tudi zgodilo.</p>
            <p> V času, ki je nastopil po oktobrski revoluciji, so tej v meščanskem taboru namenili
                opaznejšo pozornost poleti 1919. Tedaj je <hi rend="italic">Slovenski narod</hi>
                skladno s svojim svarilom »rudeča nevarnost ni izmišljena«, ki ga je zapisal istega
                leta spomladi,<note place="foot" xml:id="ftn8" n="6">
                        »Rudeča nevarnost,« <hi rend="italic">Slovenski narod</hi>, 24. 3. 1919,
                        1.</note> objavil članek grofa Vladimirja Aleksejeviča Bobrinskega »O
                sedanji in bodoči Rusiji« in daljši prispevek Prof. –умовьa (–umova) »Ruski
                boljševizem«. Bobrinski, ki se je po revoluciji umaknil v Francijo, je 16. junija
                1919 na čelu delegacije ruskih emigrantskih narodnih organizacij tudi obiskal
                Ljubljano. Ruske goste je pozdravil načelnik liberalne Jugoslovanske demokratske
                stranke in ljubljanski župan dr. Ivan Tavčar in jim priredil prijateljsko
                    večerjo.<note place="foot" xml:id="ftn9" n="7"> »Dnevne
                        vesti: na čast ruski delegaciji,« <hi rend="italic">Slovenski narod</hi>,
                        17. 6. 1919, 2.</note> Bobrinski je v svojem članku, objavljenim v <hi rend="italic">Slovenskem narodu</hi> dober teden po obisku Ljubljane, pozdravil
                delovanje protirevolucionarnih vojaških voditeljev, admirala Aleksandra Vasiljeviča
                Kolčaka in generala Antona Ivanoviča Denikina, ter izrazil prepričanje, da se Rusija
                »brez dvoma naglo ozdravlja od boljševizma in čez nekoliko mesecev bo Moskva, vsa
                Rusija osvobojena in začne novo življenje«.<note place="foot" xml:id="ftn10" n="8"> Vladimir grof Bobrinskij, »O sedanji in bodoči
                        Rusiji,« <hi rend="italic">Slovenski narod</hi>, 23. 6. 1919, 2.</note>
            </p>
            <p>Prof. –умовь (–umov) se je razmeram v boljševiški Rusiji bolj posvetil. Njegov
                prispevek so objavili v devetih nadaljevanjih.
                <hi rend="italic" xml:space="preserve">Narod </hi>ga je predstavil kot strokovnjaka,
                »ki pozna razmere iz zgodovine svoje domovine natančno«, njegovi članki pa bodo dali
                »jasen vpogled v stanje sedanje boljševiške Rusije«.<note place="foot" xml:id="ftn11" n="9"> Prof. –umov, »Ruski boljševizem,«
                            <hi rend="italic">Slovenski narod</hi>, 21. 6. 1919, 1.</note>
                <hi rend="italic">Narodova</hi> napoved je v dobršni meri držala, saj je avtor, ki
                je revolucijsko dobo prikazal do začetka leta 1919, stvarno predstavil nazore
                socialnih revolucionarjev in socialnih demokratov ter nato menjševikov in
                boljševikov (Georgija Valentinoviča Plehanova in Vladimirja Iljiča Uljanova Lenina)
                do leta 1917, državnopravno strukturo Ruske sovjetske federativne socialistične
                republike, način izvajanja državne oblasti v njej, boljševiški agrarni program,
                delovanje nacionalizirane industrije in državno monopoliziranih denarnih zavodov ter
                izvedbo ločitve Cerkve od države.<note place="foot" xml:id="ftn12" n="10"> Ibid., 1–2, Prof. –умовь, »Ruski boljševizem. II.,«
                            <hi rend="italic">Slovenski narod</hi>, 24. 6. 1919, 1.</note>
                Pojasnil je tudi vzroke za boljševiški revolucionarni uspeh. Po eni strani so
                izhajali iz tlečega nezadovoljstva kmetov (zaradi omejevanja njihove osebne svobode
                in krčenja samouprave vaških občin – mírov) in rastočega gibanja mestnega delavstva,
                po drugi strani pa iz njihove izmučenosti, ki so jo povzročile nesposobnosti dume in
                svetovna vojna, ko kmet in delavec nista več razumela vojnih ciljev, ne ruskega in
                tudi ne nemškega. Nemška propaganda je na fronti in za njo podpihovala njuno
                nezadovoljstvo in ga uporabila, da je boljševizmu pomagalo na noge. Nemci so
                podpirali njegovo rast in po brestlitovskem miru pognali Rusijo v položaj, kjer
                danes vlada grozeči zli duh.<note place="foot" xml:id="ftn13" n="11"> Prof. –умовь, »Ruski boljševizem. III.,« <hi rend="italic">Slovenski narod</hi>, 26. 6. 1919, 1.</note></p>
            <p> Prof. –умовь (–umov) je poudaril, da načela, ki vodijo boljševizem v njegovem
                dejanju in nehanju, temeljijo v volji po izkoreninjenju meščanske kulture in
                nastanku nove družbene organizacije ter nove generacije, ki najrevnejšim prepušča
                vso oblast. Vzgoja mladine je usmerjena v oblikovanje zvestih pripadnikov
                boljševiške skupnosti, šolanje obeh spolov je skupno, med šoloobveznimi otroki imajo
                prednost sprejema v šolo tisti iz delavskih družin. »Za meščanske otroke in otroke
                elementov, ki so sumljivi protirevolucijonarci, v boljševiških šolah ni
                    prostora.«<note place="foot" xml:id="ftn14" n="12">
                        Prof. –умовь, »Ruski boljševizem. IV.,« <hi rend="italic">Slovenski
                            narod</hi>, 5. 7. 1919, 1. Prof. –умовь, »Ruski boljševizem. V.,« <hi rend="italic">Slovenski narod</hi>, 14. 7. 1919, 1.</note></p>
            <p>Boljševiško družbeno in politično prakso predstavlja teror v veri gorečih fanatikov,
                združen z divjim sovraštvom do vsega, kar jim ne ugaja. V tem pogledu je posebej
                dejavna Izredna komisija za boj s protirevolucijo in oderuštvom. Je zakonodajalec,
                sodnik in rabelj obenem. V mestih ljudje živijo v stavbah, ki so v lasti občine in
                pod upravo predsednikov hišnih komitejev, v katere so od konca oktobra 1918 lahko
                izvoljeni samo pripadniki najrevnejšega dela prebivalstva. »Tako so sedaj pač le
                izključno brezposelni hlapci in svoječasna služinčad gospodje v hiši, ki nadzirajo
                in določajo življenje stanovalcev.« Najemnine so se od leta 1917 povečale pet- do
                osemkrat, a tudi ob njihovem najbolj natančnem plačevanju najemnik ne ve, ali ga
                »danes ali jutri brez vsake odpovedi ne pahnejo iz stanovanja na cesto. Stanovanja
                se oddajajo ne samo prazna s posredovanjem uradnega stanovanjskega biroja, marveč
                imajo ti biroji tudi pravico, nastaniti v vsakem stanovanju, tudi v zasedenem,
                proletarce, rdeče gardiste in sploh boljševike.« Najemnik mora nato v enem dnevu do
                največ treh dneh stanovanje zapustiti s premično lastnino. Mogoče dobi pravico do
                drugega stanovanja.<note place="foot" xml:id="ftn15" n="13">
                        Prof. –умовь, »Ruski boljševizem. IV.,« <hi rend="italic">Slovenski
                            narod</hi>, 5. 7. 1919, 1. Prof. –умовь, »Ruski boljševizem,« <hi rend="italic">Slovenski narod</hi>, 10. 8. 1919, 1, 2.</note></p>
            <p> Slabe so tudi razmere na področju preskrbe. Živila razdeljujejo po razvrstitvi
                prebivalstva v kategorije. V prvi kategoriji so težaki in rdeči gardisti, v drugi
                otroci do desetega leta, gospodinje večjih družin, ki same opravljajo hišne posle,
                in navadni tovarniški delavci, v tretji državni uslužbenci, učitelji, služinčad in
                drobni obrtniki, v četrti pa zdravniki z zasebno prakso, nekdanji lastniki tovarn,
                bankirji in gospodinje s hišnimi pomočnicami. Pripadniki druge kategorije dobijo
                polovični del živil, ki ga prejmejo pripadniki prve, pripadniki tretje kategorije
                dobijo njihov četrtinski del, pripadniki četrte kategorije pa njihov osminski del.
                »Če dobi torej težak 1 kg kruha, dobi zdravnik ⅛ kg.« Blago za obleko in obuvala
                delijo hišni komiteji, ki zanje izdajajo nakaznice. Te morajo biti overjene.
                Poklicna združenja niso enakovredna. Strokovna organizacija profesorjev nima pravice
                oskrbovati svojih članov z obleko in obutvijo, ima pa jo združenje brezposelnih.
                »Tako so v državi boljševikov nekateri brez dela, drugi pa – brez perila in
                    čevljev.«<note place="foot" xml:id="ftn16" n="14">
                        Ibid.</note></p>
            <p> Proizvodnja, poraba in razdeljevanje dobrin so pod strogim nadzorom osrednje oblasti
                in lokalnih sovjetov. Veljajo uradno določene maksimalne cene, kar vodi v
                organizirano in široko razvejano poklicno verižništvo. Ker so s padcem carizma padle
                omejujoče določbe o ustanavljanju zadrug, si prebivalstvo pomaga z ustanavljanjem
                velikih zadružnih organizacij (kooperacij). Boljševikom niso naklonjene, zato jih
                zamejujejo z gospodarsko organiziranimi strokovnimi zvezami (delavskimi zadrugami),
                v katere se morajo včlaniti vsi nameščenci in delavci v podjetjih, ki so pod
                njihovim nadzorom. Delavske zadruge uživajo posebno podporo in prednosti oblasti.
                Prve dobijo živila, oblačila in zaplenjeno razkošje po nizkih cenah. Pripadnikom
                zasebnih poklicev je članstvo v njih prepovedano. Industrija je v žalostnem položaju
                in ne kaže, da bi se lahko uspešno razvila.<note place="foot" xml:id="ftn17" n="15"> Prof. –умовь, »Ruski boljševizem. VI.,« <hi rend="italic">Slovenski narod</hi>, 21. 7. 1919, 1, 2.</note>
            </p>
            <p> V zaključnih razdelkih svojega prispevka se je prof. –умовь (–umov) vrnil k vzrokom
                za boljševiški revolucionarni uspeh. Podrobneje je predstavil vlogo Nemčije pri
                slabljenju vzhodne fronte, položaj v Rusiji in delovanje boljševikov po februarski
                revoluciji, ki je vodilo k osvojitvi oblasti.<note place="foot" xml:id="ftn18" n="16"> Prof. –умовь, »Ruski boljševizem,« <hi rend="italic">Slovenski narod</hi>, 28. 7. 1919, 1. Prof. –умовь, »Ruski
                        boljševizem,« <hi rend="italic">Slovenski narod</hi>, 29. 7. 1919, 1. Prof.
                        –умовь, »Ruski boljševizem, VIII.,« <hi rend="italic">Slovenski narod</hi>,
                        7. 8. 1919, 1, 2. </note> Ustavil se je tudi pri branilcih stare carske
                palače Kremelj v Moskvi, ki so popustili pod boljševiškim napadom, zmagovalci pa so
                jih nato večinoma usmrtili. »Vi ljubi, dragi, krasni mladeniči,« se je spomnil
                nanje, »dolgo smo vas objokovali; tudi sedaj, ko pripovedujem o vas dobrim Slovanom
                v daljni deželi, mi zalivajo solze oči. Prisegamo vam: dokler živi še volja v nas,
                dokler čutijo še naši otroci slovansko, to se pravi slavno, – naj nas vaša kri
                opominja, da zastavimo celi svoj jaz, da postane, bo in ostane ruski Kremelj in vse
                dežele, ki so se tekom stoletij zbrale okoli njega, zopet čisto ruski, da ne sme
                biti v državi Rusov mesta in možnosti eksistence boljševiškim fanatikom in roparjem,
                in naj prihajajo odkoderkoli.«<note place="foot" xml:id="ftn19" n="17"> Prof. –умовь, »Ruski boljševizem, VIII.,« <hi rend="italic">Slovenski narod</hi>, 7. 8. 1919, 2.</note> Delil je
                mnenje neimenovanega moskovskega univerzitetnega profesorja, ki je, po njegovem
                navedku, zapisal, da je »'vse – karkoli je bilo v Rusiji latentnega prostaštva,
                privlekel /…/ boljševizem na dan in si udinil'«. Po njegovem navedku je tudi Maksim
                Gorki 1. maja 1918 v listu <hi rend="italic" xml:space="preserve">Novaja Žizn </hi>o
                boljševizmu zapisal obsodilne besede. Po Gorkem se je »'pravi duh boljševikov /…/
                izkazal kot smrad splošne nevednosti, zopernega egoizma in brezskrbne lenobe'«.<note place="foot" xml:id="ftn20" n="18"> Prof. –умовь, »Ruski
                        boljševizem,« <hi rend="italic">Slovenski narod</hi>, 10. 8. 1919, 1,
                    2.</note></p>
            <p> V času, ko je v <hi rend="italic">Slovenskem narodu</hi> izhajal članek Prof.
                –умовьa (–umova), so vprašanju boljševizma namenili prostor tudi na katoliški
                strani. Označili so ga za »grozno gibanje«, »najstrašnejši pojav, ki se vzdiguje na
                obzorju našega socialnega življenja«. Oznako je podal <hi rend="italic">Slovenec</hi>, ko se je odzval na pisanje <hi rend="italic">Slovenskega
                    naroda</hi> ob dvodnevni splošni stavki slovenskih delavcev, ki so jo 20. in 21.
                julija 1919 v Ljubljani in Sloveniji pripravili na poziv enotnih socialističnih
                strank in sindikatov Zahodne Evrope proti vojaški intervenciji v Sovjetski Rusiji in
                sovjetski Madžarski. <hi rend="italic">Narod</hi> je po končani stavki dolžil
                pripadnika katoliške Vseslovenske ljudske stranke in predsednika Deželne vlade za
                Slovenijo dr. Janka Brejca, da je kljub prepovedi ni preprečil in proti
                železničarjem, ki so zasedli dva kolodvora, »ni postavil sploh <hi rend="italic">nobenega</hi> policaja ali orožnika«.<note place="foot" xml:id="ftn21" n="19"> »Politične vesti: <hi rend="italic">priznanje</hi>,« <hi rend="italic">Slovenski narod</hi>, 24. 7. 1919, 1.
                        Marjeta Adamič et al., ur., <hi rend="italic">Viri za zgodovino komunistične
                            stranke na Slovenskem v letih 1919–1921</hi> (Ljubljana: Partizanska
                        knjiga, 1980), 12, op. 6.</note>
                <hi rend="italic">Slovenec</hi> je tako pisanje obsodil, saj pomeni »klicati strojne
                puške in vojaštvo na cesto, da se zaduši v krvi vsak znak ljudske nezadovoljnosti,
                /…/ zlo na lahkomiseln in brezglav način večati«. Na katoliški strani kljub
                odklanjanju boljševizma niso bili naklonjeni ustvarjanju ozračja strahu. Po njihovi
                oceni bi namreč moral biti vsak, ki svojo politično razgledanost črpa iz liberalnega
                časopisja, prepričan, da se »komunizem z vsem svojim miselnim aparatom /…/ polašča
                našega ljudstva«.<note place="foot" xml:id="ftn22" n="20">
                        »Moderni politiki,« <hi rend="italic">Slovenec</hi>, 25. 7. 1919,
                    1.</note></p>
            <p> Na liberalni strani so takemu razmišljanju ugovarjali. Zahtevali so, da se
                boljševiško <hi rend="italic">»zlo izruje brez vsakega usmiljenja«</hi>, saj v
                državi ustvarja prevrat. <hi rend="italic">Slovencu</hi> so odgovorili, da ne
                pretiravajo z opozorili na boljševiško nevarnost, čeprav je boljševikov v Sloveniji
                kvečjemu ena tisočinka prebivalstva, večinoma izvržkov meščanske inteligence. Toda
                boljševizem, kot se je pojavil tudi v Sloveniji, »hoče uničiti našo obrambno moč,
                odpreti hoče vrata Nemcem in Italijanom, uničiti hoče promet, da bi nastopila lakota
                in pomanjkanje sploh, da bi potem prevrat dobil več pomočnikov«. Zato slabiči na
                državnem krmilu (Brejc) pospešujejo boljševizem in spodkopavajo državno avtoriteto.
                »Takih zastopnikov državne avtoritete se mora država bati, ker oni skupaj z
                boljševizmom vede ali nevede grob kopljejo naši državi.«<note place="foot" xml:id="ftn23" n="21"> »Slovenski boljševizem in njegovi
                        pospeševatelji,« <hi rend="italic">Slovenski narod</hi>, 25. 7. 1919,
                    1.</note></p></div>
            <div><head>II.</head>
            <p> Po vzpostavitvi sovjetske oblasti in njeni utrditvi nasproti protirevoluciji in
                mednarodni intervenciji v letih 1921/1922 so v meščanskem taboru začeli poglabljati
                svoje poglede na doseženo novo stopnjo v svetovnem zgodovinskem razvoju. Kot je
                kasneje zapisalo liberalno <hi rend="italic">Jutro</hi>, je bilo namreč ob nastopu
                sovjetske vladavine malo ljudi, ki bi v njej videli kaj drugega kot »eno izmed
                bežnih epizod, katere je morala Rusija nujno prehoditi v splošni zmedi, nastopivši
                po zlomu carizma«.<note place="foot" xml:id="ftn24" n="22">
                        »Dvajset let boljševiške Rusije,« <hi rend="italic">Jutro</hi>, 9. 11. 1937,
                        1.</note> Na liberalni in katoliški strani so ugotavljali, da je bila
                boljševiška revolucija krvav zgodovinski odgovor na predhodne stoletne krivice in
                zločine (romanovske) caristične preteklosti.<note place="foot" xml:id="ftn25" n="23"> Jurij Perovšek, »Slovenska politika o Leninu po
                        prihodu ruskih beguncev v Kraljevino SHS,«
                        <hi rend="italic" xml:space="preserve">Monitor ISH </hi>18, št. 1 (2016):
                        17, 23, 26. </note> Omogočili so jo tedanje vojne razmere, zrahljanost
                družbenih in političnih razmer (predboljševiška državljanska vojna) v Rusiji in
                pogum majhne skupine boljševikov z do podrobnosti zgrajeno politično ideologijo, da
                je ljudstvu obljubila mir, svobodo in kruh.<note place="foot" xml:id="ftn26" n="24"> Drin. (Ivan Ahčin), »Dvajsetletnica sovjetov,« <hi rend="italic">Slovenec</hi>, 7. 11. 1937, 1. »Dvajset let boljševiške
                        Rusije,« <hi rend="italic">Jutro</hi>, 9. 11. 1937, 1. Ivan Ahčin,
                        <hi rend="italic" xml:space="preserve">Komunizem: največja nevarnost naše dobe </hi>(Ljubljana:
                        Zveza fantovskih odsekov, 1939), 119, 120, 137. Perovšek, »Slovenska
                        politika o Leninu,« 16, 17.</note> Boljševiki so pri tem izkoristili
                revolucionarni nagon množic. Eden od odgovornih urednikov <hi rend="italic">Slovenca</hi> v času med svetovnima vojnama, krščanski socialist France
                    Terseglav,<note place="foot" xml:id="ftn27" n="25">
                        Mateja Tominšek Perovšek, »Uredništvo Slovenca,« v: <hi rend="italic">Slovenec: političen list za slovenski narod (1873–1945): kratek pregled
                            zgodovine ob 140-letnici začetka njegovega izhajanja</hi>, ur. Mateja
                        Tominšek Perovšek (Ljubljana: Muzej novejše zgodovine Slovenije, 2013),
                        173.</note> je leta 1924 njegovo sprostitev v veliki meri razumel tudi
                kot krivdo vladajočih slojev. Ti se, »kakor vemo, čestokrat ne boje krvi, da vlast
                pridobe, utrdijo ali ohranijo. Sklicevanje na 'legitimnost' ne drži vedno, ker si to
                pravo čestokrat ustvarijo tisti, katerim je v prilog. Bolj drži od skolastikov toli
                poudarjani ozir na splošni blagor in na 'maius malum evitandum' (<hi rend="italic">izogniti se je treba večjemu zlu</hi> – op. J. P.).« Terseglav je tudi
                opozoril, da je Lenin s tem, ko je vzel krmilo revolucije iz rok brezglavi in
                nepodjetni revolucijski inteligenci, Rusijo rešil pred progresivnim notranjim
                razpadanjem (neruski narodi), japonskim pohlepom in izkoriščevalskimi nameni
                antantnih zaveznikov. Z brestlitovskim mirom in geslom »vojna vojni!« je pospešil
                konec svetovne morije, na podlagi njegovega revolucionarnega sunka pa je na plan
                stopila Azija z zahtevo po samoodločbi svojih podjarmljenih narodov.<note place="foot" xml:id="ftn28" n="26"> Franc Terseglav,
                        »Vladimir Ljenin,« <hi rend="italic">Socialna misel</hi> 3, št. 2 (1924):
                        44, 45, op. 2, 47, 48. Za prevod izreka <hi rend="italic">maius malum
                            evitandum</hi>, ki ga je navedel Terseglav, se iskreno zahvaljujem
                        kolegu doc. dr. Alešu Maverju.</note> Sicer pa je bil prepričan, da bodo
                zločini brezobzirne, ateistične, »džingiskansko« krvave marksistične revolucije
                maščevani, tako kot je revolucija pomenila maščevanje za zločin svetovne vojne.<note place="foot" xml:id="ftn29" n="27"> Perovšek, »Slovenska
                        politika o Leninu,« 29, 30.</note></p>
            <p> V istem letu kot Terseglav se je ruski revoluciji posvetil tudi profesor na
                ljubljanski Teološki fakulteti, dr. Lambert Ehrlich.<note place="foot" xml:id="ftn30" n="28"> Marko Urbanija, »Ehrlichova
                        bibliografija,« v: <hi rend="italic">Ehrlichov simpozij v Rimu</hi>, ur. Edo
                        Škulj (Celje: Mohorjeva družba, 2002), 338. L.[ambert] E.[hrlich], »Ruski
                        boljševizem,« <hi rend="italic">Čas</hi> 18, št. 4/5, 6 (1923/24): 192–217,
                        275–95.</note> V katoliški znanstveni reviji
                <hi rend="italic" xml:space="preserve">Čas </hi>je objavil obsežen prispevek »Ruski
                boljševizem«, v katerem je Leninovo revolucijo ocenil kot izjemen pojav v zgodovini
                človeštva, njeno tvorbo, ruski boljševizem, pa kot zanimiv raziskovalni problem za
                zgodovinarje, sociologe, politike, psihologe, teologe in pedagoge. Ehrlich je
                izvirnost boljševiške revolucije videl v tem, da je Lenin skušal z vso resnobo
                uresničiti Marxov socializem, ki so ga socialisti v drugih deželah samo teoretično
                zagovarjali. Medtem ko Lenina ni imel za izvirnega teoretika, saj so njegova dela
                »samo komentar Marxovega komunističnega manifesta in knjige o kapitalu«, je bila
                izvirna »virtuoznost, s katero je Lenin izvedel komunistično utopijo v največji
                državi v največjem slogu in matematično sigurno, kakor da bi risal geometrične
                figure v kako matematično knjigo«. Izvajalci revolucije so glede svojih
                intelektualnih sposobnosti predstavljali tako duhovno moč, kakor je pred tem še ni
                bilo v ruskem vladajočem organizmu. Izvršili so poskus na ruskem ljudstvu, ki je že
                od nekdaj mirno prenašalo vse poskuse vladajočih. Čeprav je bilo po Ehrlichovem
                opozorilu še prezgodaj izreči dokončno sodbo o pojavu boljševizma in jo je prepustil
                prihodnosti, je skušal na podlagi dosegljivih virov podati kolikor mogoče objektivno
                sliko zgodovinskih dejstev boljševizma.<note place="foot" xml:id="ftn31" n="29"> E.[hrlich], »Ruski boljševizem,« 192,
                193.</note></p>
            <p> Kot je poudarila Vida Deželak Barič, je Ehrlich v svoji predstavitvi in obenem
                zavrnitvi boljševizma stvarno razčlenil bistvene elemente ustroja boljševiške
                oblasti in prišel do naslednjih ugotovitev: diktatura proletariata kot oklicanega
                nosilca suverene državne oblasti je le krinka za diktaturo oligarhije nad
                proletariatom in celim narodom. Stranka komunistov je le nova aristokracija Rusije,
                steber oblasti pa predstavljata po boljševikih nadzorovana Rdeča armada in politična
                policija, ki z množičnimi usmrtitvami odstranjuje vse, kar se upira triumfu
                boljševizma. Državni ustroj označujejo absolutni centralizem, nedemokratičnost,
                enotnost oblasti in s tem podrejenost sodne oblasti politični. Ehrlichov zaključek
                je bil uničujoč, saj je sodil, da se lahko Zveza sovjetskih socialističnih republik
                (ZSSR) utemeljeno imenuje ustavno organizirana strahovlada 21 članov njenega
                predsedstva. Enako uničujoča je bila njegova razčlemba gospodarskega sistema, ki je
                zaradi podržavljenja in odsotnosti zasebne pobude sovjetsko državo privedel v
                gospodarsko-socialno katastrofo.<note place="foot" xml:id="ftn32" n="30"> Vida Deželak-Barič, »Osvobodilna fronta in dr. Lambert
                        Ehrlich,« V: <hi rend="italic">Ehrlichov simpozij v Rimu</hi>, ur. Edo Škulj
                        (Celje: Mohorjeva družba, 2002), 343.</note> Podobno je ocenil razmere
                na prosvetnem področju, rekoč, da podirajo vse temelje dotedanjega šolstva in hočejo
                graditi novo komunistično kulturo. Inteligenci, ki ni izrazito boljševiška, se brani
                dostop na univerze ali pa nanje, če ne dela z rokami, pride težje kakor velblod
                skozi šivankino uho. V ZSSR vodijo protiverski boj in boljševizem se odkrito
                razglaša za sovražnika Jezusa Kristusa. Glavni cilj sovjetov je združiti vso Azijo
                pod svojo zastavo v boju proti evropski kulturi. V Evropi boljševiki izvajajo
                mojstrsko propagando, kažejo se celo možnosti, da bodo ZSSR poleg Velike Britanije
                in Italije priznale tudi vlade drugih evropskih držav.<note place="foot" xml:id="ftn33" n="31"> E.[hrlich], »Ruski boljševizem,«
                        275–95.</note></p>
            <p> V prvi polovici dvajsetih let so na katoliški strani v komunizmu oziroma boljševizmu
                kljub njegovemu protikrščanstvu in »ateističnim orgijam Komsomola« še videli
                družbeni pojav, ki bi lahko tudi drugim socialnim gibanjem ponudil nekatere družbene
                in gospodarske rešitve.<note place="foot" xml:id="ftn34" n="32"> Terseglav, »Vladimir Ljenin,« 49. Jurij Perovšek, <hi rend="italic">»V zaželjeni deželi«: slovenska izkušnja s Kraljevino
                            SHS/Jugoslavijo 1918–1941</hi> (Ljubljana: Inštitut za novejšo
                        zgodovino, 2009), 251.</note> O tem je govoril načelnik katoliške
                Slovenske ljudske stranke (SLS)<note place="foot" xml:id="ftn35" n="33"> Vseslovenska ljudska stranka se je leta 1920
                        preimenovala v SLS.</note> dr. Anton Korošec. Na zboru zaupnikov SLS,
                zbranem 6. in 7. aprila 1920 v Ljubljani, je komunizmu priznal socialno
                    mišljenje,<note place="foot" xml:id="ftn36" n="34">
                        »Zbor zaupnikov Slovenske ljudske stranke,« <hi rend="italic">Slovenec</hi>,
                        8. 4. 1920, 2.</note> leta 1925 pa je dejal, »da moramo [biti]
                objektivni in iskreno zreti na Rusijo. Tam se je ustvarilo mnogo novega, od česar je
                ono, kar je slabo, propadlo, a kar je dobrega, živi. Ruski sovjetski sistem temelji
                na stanovskih organizacijah. Rusija mora biti v tem pogledu visoka šola za evropsko
                    politiko.«<note place="foot" xml:id="ftn37" n="35"> »Dr.
                        Korošec v Splitu,« <hi rend="italic">Slovenec</hi>, 30. 10. 1925,
                    1.</note> Seveda pa je bil in ostal globoko prepričan nasprotnik
                komunistične oziroma boljševiške revolucije. Na že omenjenem zboru zaupnikov SLS je
                poudaril, da bo »boj prihodnosti, boj, ki se bo resno bojeval med strankami, /…/
                samo boj med krščanskim socializmom in med komunizmom«.<note place="foot" xml:id="ftn38" n="36"> »Zbor zaupnikov Slovenske ljudske
                        stranke,« <hi rend="italic">Slovenec</hi>, 8. 4. 1920, 2.</note> Tako je
                bila naravnana tudi SLS, saj je v boljševizmu, ki se je na oblast povzpel z eno
                najstrašnejših revolucij na svetu, videla največjo civilizacijsko nevarnost.<note place="foot" xml:id="ftn39" n="37"> Perovšek, <hi rend="italic">»V zaželjeni deželi«</hi>, 197.</note> Drugače pa je
                tudi stranka na ZSSR, ki jo je v mednarodni prostor rodila oktobrska revolucija,
                gledala dvoplastno. Po eni strani se je zavzela, naj se Kraljevina Srbov, Hrvatov in
                Slovencev (Kraljevina SHS) zbliža z Bolgarijo in Rusijo (ZSSR), »ki sta naši naravni
                zaveznici in prijateljici; samo odbijati jih ne smemo od sebe, kakor se je to godilo
                    doslej«.<note place="foot" xml:id="ftn40" n="38"> Jurij
                        Perovšek,
                        <hi rend="italic" xml:space="preserve">Programi političnih strank, organizacij in združenj na Slovenskem v času Kraljevine SHS (1918–1929) </hi>(Ljubljana:
                        Arhivsko društvo Slovenije, 1998), 83, 84.</note> Po drugi strani pa je
                opozarjala, da je ZSSR z boljševizmom »podminirala svet, zanetila revolucije v
                Bolgariji, Madjarski, Nemčiji, Češkoslovaški, deloma v Italiji« in ustvarila
                komunistično psihozo v Franciji. Posrečilo se ji je prodreti v Orient, v Azijo in
                dvigniti milijonske množice azijskih narodov. Razširila je nekdanji carski
                imperializem in v evropsko diplomacijo uvedla novum, »da njen diplomat ni le uradni
                zastopnik, ampak razširjevatelj boljševiških idej in protektor
                    domačinov-somišljenikov«.<note place="foot" xml:id="ftn41" n="39"> »7. XI. 1917 – 7. XI. 1927,« <hi rend="italic">Slovenec</hi>, 8. 11. 1927, 1.</note> Pomeni torej nevarnost od
                znotraj in zunaj.</p>
            <p> Enako so menili tudi liberalci. Liberalna stran je poudarjala, da boljševizem pomeni
                zrušenje vsega, kar danes obstaja, zrušenje veljavnih zakonov, ustanov ter javnih in
                zasebnih dobrin – in vzpostavitev oblasti posameznikov, ki razpolagajo z življenjem,
                svobodo in imetjem drugih. Pomeni diktaturo manjšine nad večino. Boljševizem je
                treba zatreti, četudi s silo. Kdor ga dovoljuje, se je sam postavil izven
                    zakona.<note place="foot" xml:id="ftn42" n="40">
                        Perovšek, <hi rend="italic">»V zaželjeni deželi«</hi>, 185.</note> Za
                liberalno politiko je komunistično gibanje predstavljalo »gadjo zalego«, ki ji je
                treba »streti glavo«.<note place="foot" xml:id="ftn43" n="41"> »† Milorad Drašković,« <hi rend="italic">Slovenski
                            narod</hi>, 23. 7. 1921, 1.</note></p>
            <p> Kljub nevarnosti, ki so jo videli v boljševizmu, pa so bili na liberalni strani že v
                dvajsetih letih prepričani, da se je ruski poskus oblikovanja socialistične družbe
                ponesrečil. Leta 1924 je <hi rend="italic" xml:space="preserve">Narod </hi>opozoril,
                da se gospodarstvo ravna po svojih »notranjih silah in da tudi organizirana človeška
                in državna volja ne more iti preko teh notranjih razvojnih zakonov«. Zmotnost in
                neizvedljivost socialističnih teorij se kaže v tem, da »ne vidijo pravega človeka
                pred sabo in /…/ ne računajo z njegovimi povprečnimi razpoloženji in nagibi.
                Najracionalnejša produkcija ostane tudi v bodočnosti poslovna in zasebna, ker je
                kljub vsem izrastkom najcenejša, najpopolnejša in najpodjetnejša. Socijalna
                vprašanja pa bodo tudi v bodočnosti spadala v delokrog razvitega srčnega
                    življenja.«<note place="foot" xml:id="ftn44" n="42">
                        »Vladimir Ilijč-Uljanov-Ljenin,« <hi rend="italic">Slovenski narod</hi>, 24.
                        1. 1924, 1.</note></p>
            <p> V ostrem odklanjanju oktobrske revolucije in sovjetske države je v dvajsetih letih
                na liberalni strani izstopal nekdanji liberalni prvak in do leta 1921 ljubljanski
                župan dr. Ivan Tavčar. Revolucionarne družbene spremembe in boljševizem, v katerem
                je videl odločujoč judovski vpliv, je ob več priložnostih politično pobijal in
                dosledno branil načelo zasebne lastnine. Obenem je poudarjal pravico posedujočih
                stanov do obrambe pred naletom komunizma in do zaščite meščanske države.<note place="foot" xml:id="ftn45" n="43"> Jurij Perovšek, <hi rend="italic">Na poti v moderno: poglavja iz zgodovine evropskega in
                            slovenskega liberalizma 19. in 20. stoletja</hi> (Ljubljana: Inštitut za
                        novejšo zgodovino, 2005), 126–29.</note> »Krvoločni in roparski Ljeninov
                    boljševizem«<note place="foot" xml:id="ftn46" n="44"> Ivan Tavčar, »Benešev
                        kontrakt,« <hi rend="italic">Slovenski narod</hi>, 12. 9. 1920,
                    1.</note> in komunizem sta bila zanj »program največje nekulture, največje
                nesvobode in tiranstva, kakor ga ni izvrševal niti nekdanji ruski car«.<note place="foot" xml:id="ftn47" n="45"> Ivan Tavčar, »Komunizem?,« <hi rend="italic">Slovenski narod</hi>, 18. 4. 1920, 1.</note> Leninova
                socializacija je uničila vsako, tudi najmanjšo svobodo in »zadavila« pravico do
                    življenja.<note place="foot" xml:id="ftn48" n="46"> »Z zbora demokratske
                        stranke,« <hi rend="italic">Slovenski narod</hi>, 7. 11. 1920, 1.</note>
                Tavčar, ki je v zvezi z boljševizmom in komunizmom uporabljal tudi besede »morilni
                boljševizem« in program »rdeče krvi« ter govoril o »krvavi« oziroma »krvoločni
                komunistični stranki« ter kaotičnem in anarhističnem komunizmu – pogrebcu urejene
                države –, se »rdeče nevarnosti« ni bal.<note place="foot" xml:id="ftn49" n="47">
                        Perovšek, <hi rend="italic">Na poti v moderno</hi>, 128.</note> Na boj z
                njo je bil politično pripravljen in je že leta 1919, še pred ustanovitvijo
                komunistične stranke na Slovenskem, zapisal, da »v prihodnjih desetih letih, če
                izvzamemo socijalno-demokratsko stranko, ki je za razredni boj in diktaturo
                manjšine, med drugimi slovenskimi strankami ne bo posebnega političnega boja. Kar bo
                razločevalo stranko od stranke, bodo nazori o obliki države in njene vlade«.<note place="foot" xml:id="ftn50" n="48"> Ivan Tavčar, »Za kulturo in
                        človekoljublje,« <hi rend="italic">Slovenski narod</hi>, 31. 5. 1919,
                    1.</note> Politično razumevanje komunističnega dejavnika je bilo na
                liberalni in katoliški strani enako.</p>
            <p> Poglede na boljševistično revolucijo v Rusiji in njeno državo so v meščanski
                politiki zaokrožili v tridesetih letih. Značilno je bilo njuno izrazito negativno
                vrednotenje, v katerem sta se liberalna in katoliška stran razlikovali le v
                posameznih različno naravnanih poudarkih. Liberalci so ob jasno izraženem
                protijudovskemu stališču ugotavljali, da je bila glede na marksistično teorijo, po
                kateri naj bi do socialistične revolucije najprej prišlo v industrijskih državah z
                razvitim delavskim razredom, ruska revolucija paradoks. »Rusija [je] s svojo med
                ostalimi milijoni naravnost izginjajočo delavsko manjšino in s svojo pretežno
                kmetsko večino postala torišče za velikopotezni poskus zgraditi komunistični
                družabni red in na njega temelju nov državni ustroj«. Sicer pa naj bi bil sam Lenin
                globoko prepričan, »da Rusija ni poklicana za izvedbo novega družabnega reda, marveč
                da bodo to storili zapadni narodi, ki so v tem pogledu daleko bolj odgovarjali
                marksističnim teorijam. Njegova vera je bila svetovna revolucija, Rusija pa je po
                njegovem imela le vlogo bakle, ki naj podpali 'trhlo stavbo preživelega buržujskega
                reda'. In na žrtvenik tega fantoma je brez pomisleka položil nesrečni ruski narod. V
                koliko je že takrat Leninovo tragično bolezensko stanje vplivalo na njegove
                odločitve, je težko reči. Lenin je umrl na paralizi.«<note place="foot" xml:id="ftn51" n="49"> »Dvajset let boljševiške
                        Rusije,«, <hi rend="italic">Jutro</hi>, 9. 11. 1937, 1. Perovšek, <hi rend="italic">»V zaželjeni deželi«</hi>, 185.</note>
            </p>
            <p> Na liberalni strani so položaj v Sovjetski zvezi ocenjevali z vidika razvojnih
                stopenj boljševističnega sistema. Opozarjali so, da ima boljševizem v tridesetih
                letih pod Stalinovim vodstvom povsem drugačen značaj, kot ga je imel pod Leninovim.
                Vojni komunizem se je izživel v dvajsetih letih, leta 1928 pa je Stalin napovedal
                novo stopnjo razvoja, načrtno gospodarstvo in obnovo s petletkami. Kar se je nato
                godilo v Rusiji, je daleč od prvotnih marksističnih in komunističnih dogem, v katere
                so še verjeli Lenin in njegovi sodelavci in v katere še danes verjamejo ali pa jih
                zagovarjajo razni komunistični sanjači zunaj Rusije.<note place="foot" xml:id="ftn52" n="50"> »Dvajset let boljševiške
                        Rusije,«, <hi rend="italic">Jutro</hi>, 9. 11. 1937, 1.</note></p>
            <p> »V Rusiji sami je tak ortodoksni komunist proglašen kar na lepem za izdajalca
                komunizma in njegovo življenje ni vredno niti počenega dinarja več. Tam si iščejo
                sedaj popolnoma svoje družabno ravnovesje, ki bi se gotovo dalo ustvariti, če že ne
                samo z nekrvavo revolucijo, pa vsaj z neprimerno manjšimi žrtvami materialnih in
                duhovnih dobrin, zlasti tudi z neprimerno manjšim trpljenjem ljudstva. Vsi
                poznavalci ruskih razmer soglašajo v sodbi, da ruski kmet in ruski delavec danes
                nista nič bolj svobodna in da ne živita nič bolje ali pa celo slabše kakor pod
                carskimi režimi«, je leta 1937 poudarilo <hi rend="italic">Jutro</hi>. »Zato
                prihajajo evropski komunistični teoretiki vsi razočarani in deloma celo spreobrnjeni
                s svojih izletov v Rusijo, kamor so odhajali kakor v obljubljeno deželo. Iz tega pa
                izvira tudi izkoreninjenost začetnikov in ideologov boljševiške revolucije, saj je v
                njihovih očeh sedanja Stalinova linija v Rusiji odkrita veleizdaja nad Marxovimi
                nauki. Oni besno sovražijo Stalina in Stalin nje, noben pa ne izbira sredstev v
                borbi proti drugemu. Samo na ta način lahko razumemo grozno in nečloveško
                obračunavanje med sovjetskimi vodilnimi funkcionarji.«<note place="foot" xml:id="ftn53" n="51"> Ibid.</note></p>
            <p> V drugi polovici tridesetih let so bili na liberalni strani prepričani, da je
                dotedanji razvoj v ZSSR dokazal neuresničljivost marksistične doktrine, pa naj ima
                vsa njena zunanja znamenja. Neizprosni zakon življenja pometa s teorijami, ki so v
                nasprotju z resničnim živim življenjem. Iz ruskega primera bi morali vsi narodi
                črpati spoznanje, da je komunizem kot ideja v resnici to, za kar so ga sociologi in
                psihologi vseskozi razglašali, namreč utopija, ki se nikjer in nikoli ne da doseči.
                Zato so tudi brezplodne in nesmiselne vse neizmerne žrtve, ki so nujno povezane z
                vsakim poskusom uresničenja komunističnega programa. »Z majhnim odlomkom teh žrtev
                in naporov se dajo doseči mnogo večji, lepši in trajnejši uspehi za duševni in
                materialni napredek vsakega naroda, predvsem pa onih socialno šibkih stanov, za
                katerih odrešenika se po nemarnem izdaja komunizem.«<note place="foot" xml:id="ftn54" n="52"> Ibid.</note></p>
            <p> O ZSSR je konec tridesetih let pisal tudi eden od zgodovinskih voditeljev
                slovenskega liberalizma, Ivan Hribar. Hribar, ki je bil najprej Slovan,<note place="foot" xml:id="ftn55" n="53"> Vasilij Melik, <hi rend="italic">Slovenci 1848–1918: razprave in članki</hi> (Maribor:
                        Litera, 2002 [i. e.] 2003), 565.</note> je v njej videl predvsem
                predstavnico ruskega naroda – pa »naj bo njena vladavina še tako nesimpatična«.<note place="foot" xml:id="ftn56" n="54"> Ivan Hribar, »K
                        sovražnostim med Sovjetsko Rusijo in Finsko,«
                        <hi rend="italic" xml:space="preserve">Misel in delo </hi>6, št. 1 (1940):
                        9.</note> Ker je bil prepričan, da je prav slovanstvo poklicano
                preroditi svet v etičnem smislu,<note place="foot" xml:id="ftn57" n="55"> Ivan Hribar, »Velika neznanka: III.,« <hi rend="italic">Misel in delo</hi> 6, št. 12 (1940): 285.</note> je
                opozarjal, da bi bilo »napačno /.../ nad SSSR ošabno vihati nos, češ: država manjše
                vrednosti, ki jo vladajo nepočesani uporniki!«<note place="foot" xml:id="ftn58" n="56"> Ivan Hribar, »Velika neznanka: I.,« <hi rend="italic">Misel in delo</hi> 6, št. 8–9 (1940): 194.</note> Te
                sta na oblast privedla upor proti carizmu in krvava revolucija, ki je razmere v
                Rusiji tako temeljito spremenila, da je bil ves svet iz sebe od zaprepadenosti. Toda
                če je propadla carska vladavina, katere gniloba je bila splošno znana, si je ruski
                narod, »čim se je izmotal iz uporniških homatij /.../ ustvaril zopetno državno
                življenje. /.../ Uravnovalec je narod sam in ravno <hi rend="italic">ruski
                    narod</hi> ima toliko umstvene sile in moči za zmožnost, da si izbere novo
                boljšo pot, ako spozna, da ga sedanja vodi na brezcestje.« A ZSSR je kljub svoji
                neprikupnosti po usodni revoluciji začela organizirano delovati, »njeni vlastodržci,
                ki so se dobro zavedali, da jih bo ves svet kot nasilne prilastnike oblasti čez
                ramena gledal«, so postali bolj prisebni, »spoznali so za svojo dolžnost nadaljevati
                vse tisto delo prejšnjih vlad, <hi rend="italic">ki je bilo v korist ruskega naroda
                    in njegove države</hi>, katere voditelji so postali«.<note place="foot" xml:id="ftn59" n="57"> Ibid., 187, 189, 190.</note>
                Hribar je ocenjeval, da je v ZSSR ob močni vojaški organizaciji dobro urejeno tudi
                vprašanje industrijskega razvoja, znanstvenoraziskovalnega dela, prosvete,
                socialnega in zdravstvenega varstva, celinskih plovnih komunikacij in
                elektrogospodarstva. Glede izvajanja velikih in težkih infrastrukturnih del ter
                gradnje industrijskih in energetskih objektov pa je dopuščal možnost, »da utegne med
                delavci /.../ biti tudi takih ljudi, ki so za kazen k temu prisiljeni, morebiti celo
                političnih kaznjencev«. V stahanovcih pa je videl novo plemstvo – plemstvo
                    dela.<note place="foot" xml:id="ftn60" n="58"> Ibid.,
                        189–90, 193. Ivan Hribar, »Sojuz sovjetskih socijalističeskih respublik
                        (SSSR): s ptičjega razgleda,« <hi rend="italic">Misel in delo</hi> 7, št. 1
                        (1941): 10. Ivan Hribar, »Sojuz sovjetskih socijalističeskih respublik
                        (SSSR): II.,« <hi rend="italic">Misel in delo</hi> 7, št. 2-3 (1941):
                        43–46.</note></p>
            <p> Hribar se je posvetil tudi vprašanju komunizma in komunističnega značaja ZSSR.
                Ugotavljal je, da ustava ZSSR, sprejeta leta 1936, sploh ne pozna besede
                »komunizem«. Pri razčlenitvi tistih ustavnih členov, ki so zadevali vprašanje
                lastnine, pa je prišel do zanimivega sklepa, da dopuščanje malega zasebnega
                gospodarstva posameznih kmetov in obrtnikov, ki temelji na osebnem delu in
                izključuje izkoriščanje tujega dela, pomeni, »<hi rend="italic">da o kaki
                    komunistični Sovjetski Rusiji ne moremo govoriti</hi>«. Toda obenem je poudaril,
                da zaradi določil, po katerih ne more biti nihče izvoljen, kdor ni bil postavljen za
                kandidata v komunističnih strankinih in mladinskih organizacijah, strokovnih zvezah,
                zadrugah in kulturnih društvih, ki obsegajo le neznaten del volilnih upravičencev in
                so v najpopolnejši odvisnosti od vrhov državne uprave, sovjetska ustava nikakor ni
                demokratična. Njen demokratizem postavlja na glavo in volilni red spreminja v golo
                burko. Zato ZSSR ni demokratična država. Z ustavo pa si je postavila »trden temelj,
                ki ji je šele omogočil redno državno poslovanje. Na mesto revolucije stopila je
                evolucija, ali lahko umljivo po slovensko izraženo: na mesto prevrata in razboja,
                razbor in razvoj.«<note place="foot" xml:id="ftn61" n="59">
                        Hribar, »SSSR: s ptičjega razgleda,« 6–9.</note>
            </p>
            <p>Glede na povedano Vasilij Melik zelo dobro ugotavlja, da je Hribar nadaljnji napredek
                ZSSR videl v odmiku od komunističnih idej,<note place="foot" xml:id="ftn62" n="60"> Melik, <hi rend="italic">Slovenci</hi>,
                    566.</note> ki jih je imel za fato morgano in sovjetsko državno vero. To
                vero so boljševiki na podlagi Marxovih in Engelsovih naukov o komunizmu »jako
                spretno porabili kar v dvoje namenov. Prvič za bič k marljivejšemu delu, da bo
                prinašalo državni skupnosti čim več koristi, drugič pa za vabo, da si s tem
                prislužijo raj. Pa ne na onem svetu, kakor ga ponujajo k duhovni strani človeštva
                usmerjene verske naprave, temveč že na tem svetu in to v tako popolni obliki,
                kakršno so več ali manj mogli spoznavati pri nekaterih posameznikih ob dosedanji
                nepravilni porazdelitvi zemeljskih dobrin.« Uresničili naj bi načelo <hi rend="italic">vsakemu enako po njegovi potrebi</hi>.
                »<hi rend="italic" xml:space="preserve">To pa pomeni nekaj naravnost neizpolnjivega. </hi>Ni
                ga čudotvorca,« je poudaril, »ki bi bil v stanu zbrati kdaj tako državno imovino, da
                bi zadostovala za kritje vseh potreb že kar po zahtevi vsakega državljana. Še manj
                pa državnika, ki bi zmogel vse državljane tako poistosmeriti, da bi imeli čisto
                enake potrebe. <hi rend="italic">Saj je to proti prirodi</hi>, ki v vsem svojem
                stvarstvu ne pozna ničesar bolj, ko raznolikost. In vsakdanje opazovanje nas uči, da
                ta raznolikost ravno pri ljudeh prihaja do prav posebnega izraza. Komunizem je torej
                piščal na vrbi. Ko bi ga pa kdo vendarle hotel uvesti, delal bi nehote za vojno, ki
                bi vzpričo ljudske sebičnosti prej ali slej neizogibno nastala.« Tudi misli »na
                vsesplošno svetovno prekucuštvo (komunistično revolucijo – op. J. P.) [so] ravno
                zato prazne sanje, ker je čisto protiprirodno in zato nemogoče, ljudi raznih
                narodnosti z različnimi potrebami in raznolikim načinom življenja, ločene po
                verstvih, prosveti, izobrazbi in svetovnih nazorih, vrhu tega pa še vezane po
                posebnih, često celo nasprotujočih si pojmih o človeškem dostojanstvu, spraviti v
                sklenjeno bojno vrsto«.<note place="foot" xml:id="ftn63" n="61"> Hribar, »SSSR: s ptičjega razgleda,« 5,
                6.</note></p></div>
            <div><head>III.</head>
            <p> V začetku tridesetih let se je na katoliški strani v vprašanje »boljševiškega
                komunizma« začel poglabljati tedanji vodilni katoliški filozof dr. Aleš Ušeničnik.
                Razlagal je, da je komunizem izraz človeškega hrepenenja po sreči, ki »zajema moč iz
                najsilnejše sredine«. Delovne množice je tako prevzel, da zanje ni več pravice na
                svetu, dokler se ne bo uresničil. Vir krivic vidi komunizem tudi v veri, ki jo zato
                skuša odpraviti. Tako si je »boljševiški komunizem« nadel nekakšen religiozen
                značaj. Postal je »delavska vera za ta svet«, a brez Boga, zato prinaša človeštvu
                pogubo. Ker gre najprej za idejno gibanje, ki ima vire svoje moči »v globinah duš«,
                morejo komunizem premagati le enakovredne ali celo boljše ideje, predvsem pa njihova
                uresničitev v praksi. Najboljši način boja proti komunizmu je torej dati delavstvu
                čim več svobode, mu zagotoviti enakopravnost in ga s pravnimi, socialnimi in
                gospodarskimi spremembami življenjsko in socialno dvigniti.<note place="foot" xml:id="ftn64" n="62"> Jožko Pirc, <hi rend="italic">Aleš Ušeničnik in znamenja časov: katoliško gibanje na Slovenskem od
                            konca 19. do srede 20. stoletja</hi> (Ljubljana: Družina, 1986), 225,
                        226.</note></p>
            <p> Kot opozarja Anton Stres, je Ušeničnik poznal bistvene točke marksističnega
                svetovnega nazora v njihovi partijski in revolucijski značilnosti. Dobro je videl
                povezanost marksističnega zgodovinskega materializma z določenim zgodovinskim
                determinizmom, v katerem ni prostora za samostojno moralno zavest in moralno
                ocenjevanje pojavov. Odklanjal je marksistični zgodovinskomaterialistični in
                znanstvenosocialistični relativizem, amoralizem in historicizem. Marksistični
                komunizem je ocenjeval kot suženjstvo, vladavino peščice nad večino, kar je bil
                poleg svetovnonazorskega razhajanja glede razmerja med duhom in snovjo zanj glavni
                razlog odklanjanja marksistične ideologije. Med krščanstvom in marksističnim
                materializmom je videl popolno nezdružljivost. Za Ušeničnika je bil sprejemljiv samo
                tak socializem, ki priznava vrhovno mesto človeški osebi in ki je potemtakem
                predvsem izraz moralnega prepričanja posameznikov. Najbolj usodno zmoto socializma
                je videl v tem, da je priznaval samo občestveno človekovo razsežnost, ne pa človeka
                kot posameznika, kar je za človeka prav tako bistveno. Ušeničnik je takratno
                leninistično in stalinistično inačico dialektičnega materializma kot nekakšne
                marksistične metafizike jemal zelo resno. Glavnina njegovega soočanja z marksizmom
                se je osredinjala na marksistični kolektivizem kot nasprotje personalističnemu
                pogledu na človeka, na materializem v njegovih različnih oblikah in na ateizem, ki
                so ga poudarjali predvsem Lenin in drugi pristaši dialektičnega materializma, ker so
                v partijnosti filozofije videli razredni boj na ravni filozofske misli. Ušeničnik je
                bil v svojih pogledih na kapitalizem zelo kritičen. Zagovarjal je nujnost krščanske
                socialne akcije, ki naj, izhajajoč iz papeških socialnih okrožnic, globoko spremeni
                družbene in gospodarske razmere. Njegova socialna misel je bila radikalna in se je
                po svoji radikalnosti zlahka merila z radikalnostjo marksizma, le da ni zagovarjala
                nasilne revolucije, temveč politično in socialno reformo, na čelu katere bi morali
                stati kristjani. Nasproti kapitalizmu in socializmu je zagovarjal
                korporativno-organski družbeni red, ker je edinole prava zahteva prihodnosti, in
                prav krščanstvo je bilo po Ušeničniku tisto, ki je korporativno načelo vedno imelo
                za pravi tvorni dejavnik družbe in gospodarstva. Tu bi se morala spet združiti tudi
                proletariat in meščanstvo.<note place="foot" xml:id="ftn65" n="63"> Anton Stres,
                        »Neosholastična kritika marksizma,« <hi rend="italic">Bogoslovni
                            vestnik</hi> 58, št. 4 (1998): 507, 513, 515–17, 519, 520, 523. O
                        Ušeničnikovih pogledih na marksizem in boljševizem gl. tudi Janko Kos, »Aleš
                        Ušeničnik in kritika marksizma,« v: <hi rend="italic">Aleš Ušeničnik, čas in
                            ideje. 1868–1952: zbornik razprav s simpozija SAZU ob 50. obletnici
                            smrti</hi>, ur. Matija Ogrin in Janez Juhant (Celje in Ljubljana:
                        Mohorjeva družba, 2004), 167–77. Tamara Griesser-Pečar, »Odnos Aleša
                        Ušeničnika do komunizma in komunistične revolucije,« v: <hi rend="italic">Aleš Ušeničnik, čas in ideje. 1868–1952: zbornik razprav s simpozija
                            SAZU ob 50. obletnici smrti</hi>, ur. Matija Ogrin in Janez Juhant
                        (Celje in Ljubljana: Mohorjeva družba, 2004), 179–90.</note></p>
            <p> Ob Ušeničnikovi filozofski obravnavi marksizma in boljševizma so v tridesetih letih
                na katoliški strani ocenjevali tudi neposredne družbene, politične, ideološke in
                gospodarske posledice boljševiške revolucije. Skladno z ideološkim približevanjem
                avtoritarnim evropskim državnopolitičnim sistemom<note place="foot" xml:id="ftn66" n="64"> Prim. Perovšek, <hi rend="italic">»V zaželjeni
                            deželi«</hi>, 204–07.</note> so še bolj zaostrili svoje poglede na
                oktobrsko revolucijo in sovjetsko državo. Zanimivo pa je, da je tudi slovenski
                katoliški politični voditelj Anton Korošec v tem času v komunizmu videl »potrebno
                zlo«. O tem je pisal eden od vodstvenih članov SLS Janez Brodar. Kot se je
                spominjal, je Korošec leta 1932 v razgovoru s svojimi ožjimi sodelavci dejal:
                »'Komunizem je potrebno zlo!' Jaz (Brodar – op. J. P.) mu ugovarjam in pravim: 'G.
                predsednik, jaz tega ne razumem. Ako komunizem dela zlo, ni potreben. Ako pa je
                potreben, ne sme delati zla!' Dr. Korošec odgovori: 'Pa tako je! Kapitalizem se je v
                svetu za svoj kapitalistični privilegij poslužil orožja in tako so se tudi mase
                nižjega ljudstva organizirale in tudi prijele za orožje. Bodoča vojska, katera se že
                sedaj pripravlja, bo socialna vojska. Komunizem ima v sebi veliko dobrega in kar ima
                dobrega, bo povzel cel svet, kar ima pa v sebi umetnega, nenaravnega, bo pa vsak
                narod vrgel iz sebe in tudi ruski narod je tako močan in zdrav sam v sebi, da bo to
                vrgel iz sebe.'«<note place="foot" xml:id="ftn67" n="65">
                        Janez Brodar, »Ob petinsedemdesetletnici mojega življenja,« v: <hi rend="italic">Le vkup, le vkup uboga gmajna: preganjanje kmetov in
                            kmečki upori v Sloveniji 1945–1955</hi>, ur. Jože Dežman (Ljubljana in
                        Dunaj: Mohorjeva družba, 2011), 291. – Na navedeno Koroščevo izjavo me je
                        prijateljsko opozoril kolega dr. Bojan Godeša, za kar se mu prisrčno
                        zahvaljujem.</note></p>
            <p> Ob gornjih pa so veljale tudi trše besede. Glavni urednik
                <hi rend="italic" xml:space="preserve">Slovenca </hi>in vidni ideolog političnega
                katolicizma dr. Ivan Ahčin<note place="foot" xml:id="ftn68" n="66"> Tominšek Perovšek, »Uredništvo Slovenca,«
                    172.</note> je ob dvajsetletnici revolucije zapisal, da sovjetski narodi vsa
                leta, kar žive pod boljševiško oblastjo, niso uživali ne miru ne svobode,
                primanjkovalo jim je tudi kruha.<note place="foot" xml:id="ftn69" n="67"> Drin. (Ivan Ahčin), »Dvajsetletnica sovjetov,« <hi rend="italic">Slovenec</hi>, 7. 11. 1937, 1.</note>
            </p>
            <p> »V Sovjetiji«, je – skladno z grdilnim poimenovanjem ZSSR v vrstah političnega
                katolicizma – poudaril Ahčin, »ni državljanskega miru.« V imenu socialne revolucije
                so boljševiki oziroma poklicni judovski revolucionarji, »ki so spretno znali
                izrabiti pravi trenutek, pobijali najprej menjševike, to je desničarske socialiste.
                Potem so začeli pobijati meščane, nato belogardiste. Končno so prišli na vrsto vsi
                mogoči kontrarevolucionarji. Ko so iztrebili verske služabnike, so se vrgli na
                boljše stoječe kmete, potem so zopet udarili po trockistih, zadnje čase pa so se
                pričeli klati med seboj pravi pristni boljševiki. Kar je bilo s krvjo zgrajeno, se s
                krvjo vzdržuje in bo v krvi propadlo. Rdeči paradiž na zemlji je v resnici ves rdeč
                – od prelite človeške krvi.«<note place="foot" xml:id="ftn70" n="68"> Ibid. – O poimenovanju ZSSR kot »Sovjetije« gl. tudi
                        Ahčin, <hi rend="italic">Komunizem</hi>, 119 in sl.</note></p>
            <p> Po Ahčinu je boljševizem sovjetskim narodom prinesel še manj svobode kot nekdanji
                carizem. Trditve, ki so jih zunaj Rusije zagovarjali boljševiškemu eksperimentu
                naklonjeni krogi, da se v krčih starega sveta porajajo nov svet, nova doba, nov
                človek in da žrtve, ki jih za rojstvo nove dobe trpi Rusija, niso zaman, so
                neverodostojne. Ahčin je na podlagi protijudovske usmeritve političnega katolicizma
                spomnil tudi na mnenje, da je bila oktobrska revolucija maščevanje judovstva za vse
                zapostavljanje, ki ga je nekdaj moralo trpeti v Rusiji.<note place="foot" xml:id="ftn71" n="69"> Drin. (Ivan Ahčin),
                        »Dvajsetletnica sovjetov,« <hi rend="italic">Slovenec</hi>, 7. 11. 1937, 1.
                        Perovšek, <hi rend="italic">»V zaželjeni deželi«</hi>, 198.</note> O
                tem, da je to eden od mogočih vzrokov zanjo, so že v dvajsetih letih razmišljali
                tudi v SLS.<note place="foot" xml:id="ftn72" n="70"> »7. XI.
                        1917 – 7. XI. 1927,« <hi rend="italic">Slovenec</hi>, 8. 11. 1927,
                    1.</note> Ahčin je takemu razmišljanju pritrdil. »Boljševizem je v glavnem
                judovsko delo,« je zapisal, »zato je razumljivo, da je judom odmeril vlogo
                gospodarjev, ruskemu narodu pa vlogo hlapca, nad katerim se stara krutokracija
                nadaljuje. Bič, ki žvižga po hrbtu preprostega ljudstva, je iz rok ruskega bojarja
                prešel v roke marksističnega žida.« V ZSSR se poleg tega krepi še samodrštvo enega
                človeka, rdečega »carja« Stalina, ki je odstranil vse vidnejše boljševike in ostal
                sam na političnem odru kot tiran in samozvanec in si pusti prirejati vedno večje in
                vedno bolj hrupne ovacije »osrečenega« in »blaženega« proletariata. A v resnici so
                boljševiki v ZSSR v neznatni manjšini. »Vendar pa se ta neznatna manjšina s pomočjo
                oborožene sile, javne in tajne policije, strumne organizacije svojih pristašev ter z
                vsemi modernimi tehničnimi pripomočki, ki so državni upravi na razpolago (radio,
                telefon, brzojav) – drži na oblasti in strahuje nad devet desetin drugače mislečih
                državljanov! To je okoliščina, ki naj mora dati misliti, da ne bomo nikoli in nikjer
                podcenjevali komunizma, ki povsod dela z istimi metodami in po istih načelih.«<note place="foot" xml:id="ftn73" n="71"> Drin. (Ivan Ahčin),
                        »Dvajsetletnica sovjetov,« <hi rend="italic">Slovenec</hi>, 7. 11. 1937,
                        1.</note></p>
            <p> V nadaljnji oceni položaja v ZSSR dvajset let po revoluciji se Ahčin sprašuje, »kaj
                pa je s kruhom?« Odgovarja, da je bila »Rusija /.../ nekoč žitnica Evrope, toda pod
                boljševizmom se je kljub temu zgodilo, da je milijone ljudi pomrlo za lakoto in se
                to še vedno dogaja.« Za to je krivo nečloveško, materialistično gledanje komunizma
                na človeka in njegovo vrednotenje človeške osebnosti, ki mu človek kot oseba ne
                pomeni nič, ampak v njem vidi le proizvajalca, proizvajalni stroj. Krivi so tudi
                boljševiški eksperimenti s kolektivizacijo zemlje, ki so kmetu vzeli veselje do
                dela; kmet namreč večinoma dela za državo (kakor pri nas v fevdalni dobi za
                gosposko), le nekaj malega zemlje lahko obdeluje tudi zase. Glavni krivec za lakoto
                pa je boljševiška država kot izvoznik. Zaradi tujih valut, ki jih je potrebovala za
                strojno opremo, je izvozila več žita, kot bi ga smela. »Da je industrializacija
                napredovala po predvidenem načrtu, je mirno pustila umreti za lakoto nad 15
                milijonov kmečkega ljudstva samo v enem letu!«<note place="foot" xml:id="ftn74" n="72"> Ibid.</note></p>
            <p> Poleg pogubne kmetijske politike se tudi zamisel o izravnavi plač po potrebi
                slehernega industrijskega delavca ni obnesla. Plače se prav tako ali še huje
                razlikujejo kot v kapitalističnih državah (med prejemkoma inženirja in
                nekvalificiranega delavca naj bi bila skoraj dvajsetkratna razlika). »Sanje o novem
                človeku so se žalostno razblinile.« ZSSR je šibka tudi na mednarodnem področju.
                Sovjeti igrajo v taboru velesil ponižujočo vlogo, s kakršno se nekdanja carska
                Rusija nikoli ne bi zadovoljila. Morda je vzrok za to njena socialna zgradba, morda
                pa, kot je mislil Ahčin, šibka sovjetska vojska. Ves svet naj bi namreč vedel, »da
                prihaja sovjetska rdeča armada kljub bobnečim besedam kvečjemu v poštev za domačo
                porabo – proti domačemu sovražniku – ni pa sposobna bojevati se izven svojih meja.«
                To naj bi dokazovala odnos do Japonske, ki ni drugega kot neprekinjena vrsta
                ponižanj za ZSSR, in osramotitev, ki sta jo sovjetskemu orožju v Španiji pripravili
                Italija in Nemčija.<note place="foot" xml:id="ftn75" n="73">
                        Ibid.</note></p>
            <p> Zadnja tolažba sovjetskega boljševizma je bila po Ahčinu svetovna revolucija. Misel
                nanjo je voditeljem oktobrske revolucije takoj vzniknila pred očmi in živi še danes.
                V to so usmerjeni vsi napori boljševizma, vse žrtve, večina denarja, v ta namen se
                vrši ogromna, neprekosljiva propaganda po vsem svetu, netenje nezadovoljstva in
                financiranje vstaj. Silno podtalno delo Komunistične internacionale je izključno
                posvečeno pripravam na svetovno revolucijo. »Boljševiki se zavedajo, da se bo moral
                marksizem tudi v Sovjetiji z leti preleviti, ako se mu ne posreči, osrečiti s
                svojimi 'blagodati' tudi drugih narodov.« Toda tudi ta cilj se komunistom vedno bolj
                odmika. Nevarnost za svetovno revolucijo bi obstajala le v primeru, če bi se
                boljševiškim judovskim spletkarjem posrečilo zaplesti Evropo in z njo ves svet v
                svetovno vojno. Vojne porajajo zmede in zmede revolucije. Toda če se posreči
                ohraniti mir, je danes dovolj sil na straži proti aziatskemu boljševizmu. Predvsem
                pa je komunistični val v Evropi že dosegel svoj višek in ga prekoračil. Evropski
                proletariat dvajset let po oktobrski revoluciji v boljševiškem eksperimentu ne vidi
                več Evangelija za delavstvo, pač pa le nevarno utopijo, ki mu more vzeti to, kar si
                je v desetletjih s trudom priborilo v boju s kapitalizmom.<note place="foot" xml:id="ftn76" n="74"> Ibid.</note></p>
            <p> Ahčin je svojo oceno boljševistične revolucije in razmer v njeni državi sklenil z
                jasnim ideološkim poudarkom. Ob dvajseti obletnici boljševiške revolucije je bilo po
                njegovem mnenju umestno opozoriti na sredstva, na katera se je do tedaj opirala
                obramba proti komunizmu. »Potem bi videli v prvi vrsti sistematično in ogromno delo
                katoliške Cerkve, ki ni nehala z najvišjega učeniškega mesta opozarjati ves svet, da
                mora biti obramba proti komunizmu predvsem v boljšem, pravičnem družabnem redu in v
                doslednem izvajanju praktičnega krščanstva. Kjer se je to zgodilo, tam je
                boljševiška nevarnost že danes izgubila vse svoje ostrine.«<note place="foot" xml:id="ftn77" n="75"> Ibid.</note></p>
            <p> Ahčina je vprašanje komunizma in boljševiške družbene, politične in gospodarske
                prakse močno zaposlovalo. Zato je skrbel, da jima je
                <hi rend="italic" xml:space="preserve">Slovenec </hi>posvečal opazno pozornost;
                enako so ravnali tudi pri <hi rend="italic">Jutru</hi>. Leta 1939 je komunizmu, ki
                je bil zanj »največja nevarnost naše dobe«, namenil krajše knjižno delo.<note place="foot" xml:id="ftn78" n="76"> Gl. op.
                    23.</note> V njem je opozarjal, da se komunizem skuša povsod vriniti. Sredi
                tridesetih let je v ta namen celo spremenil svoje ravnanje in se skušal katoliškemu
                delavstvu približati po t. i. ljudski fronti. A večina katoliškega delavstva ni
                mogla prezreti, »da je roka, ki se jim steguje naproti, še vsa rdeča od krvi ruskih,
                mehiških in španskih mučenikov«. Tudi Cerkev se je pri vprašanju katoliškega
                razmerja do marksizma in komunizma odločila z znano okrožnico
                <hi rend="italic" xml:space="preserve">Quadragesimo anno </hi>leta 1931, pismom
                kardinala državnega tajnika leta 1936 francoskim kardinalom in nadškofom ter
                okrožnico Pija XI. o brezbožnem komunizmu leta 1937. Po objavi te okrožnice, ki
                brezbožni komunizem obsoja kot <hi rend="italic">nekaj bistveno slabega</hi>, je
                sodelovanje med katoličani in komunisti nemogoče.<note place="foot" xml:id="ftn79" n="77"> Ahčin, <hi rend="italic">Komunizem</hi>,
                        5–14.</note></p>
            <p> Ahčin je v svojem delu kot sestavnico premetene taktike, ki zakriva njihov pravi
                revolucionarni cilj, označil zavzemanje komunistov v Komunistični internacionali za
                preganjane katoliške Baske in nemške katoličane, saj proti preganjanju katoličanov v
                Mehiki, Španiji, Kataloniji in verskemu preganjanju v ZSSR ne nastopajo. Varljivo je
                tudi njihovo zatrjevanje, da se borijo za izboljšanje gospodarskega položaja, proti
                fašizmu in vojni, za svobodo in človeške pravice in pri slovanskih narodih za
                slovanstvo. Kot kažejo razmere v ZSSR, tam vladata diktatura in neusmiljeno
                zatiranje političnih, kulturnih in verskih svoboščin, komunistična morala je brez
                splošne veljave in prikrojena zahtevam (delavske) razredne sebičnosti. Ahčin je
                opozarjal, da komunizem oznanja razredno sovraštvo, je vera sovraštva, ki uči nujni,
                neizbežni in katastrofalni medsebojni boj družbenih razredov. Njegov cilj je dobiti
                v roke prav vso oblast in nato s pomočjo diktature proletariata in sredstev, ki mu
                jih nudi vsemogočna država, iztrebiti svoje nasprotnike ter sleherno sled
                dosedanjega družbenega reda. Le tako je mogoče ustvariti novo družbo, v kateri bo
                človek lahko končno mogel trgati in uživati sadove sreče in blagostanja in kjer bo
                enkrat za vselej izginila »bajka o izgubljenem paradižu«. To njegovo mesijanstvo je
                glavna pogonska sila za vse njegovo delovanje. Napaja se v dialektično
                materialističnem razumevanju sveta in življenja, po katerem so dejavnik zgodovine
                samo gospodarski razvoj in po njem povzročeni gospodarski in socialni boji.
                Pospeševati jih je treba tako, da vodijo do revolucionarnih razmer in končno želene
                družbene preobrazbe. Komunistični materializem je zavestno in popolno brezboštvo,
                ker vidi svet le kot gibljivo snov, izven katere ni ničesar: ne duše, ne duha, ne
                Boga. Gibanje in življenje prihajata snôvi iz nje same, snov nosi sama v sebi počelo
                neprestanega razvoja. Izvor duha je materija, brez nje in izven nje duh ne obstaja.
                Nad njo ni Stvarjenja ali vsaj stvariteljskega razvoja.<note place="foot" xml:id="ftn80" n="78"> Ibid., 15–71.</note></p>
            <p> Na podlagi svojih razrednih stremljenj hoče komunizem ustvariti črednega človeka,
                »ki ne bo imel doma, niti težnje, da bi si ga ustvaril, ki se ne bo skušal osamiti
                od tovarišev in biti sam svoj in za sebe«, je nadaljeval Ahčin. Komunizem hoče
                oblikovati novega človeka, ki bo sam bog brez nadnaravnih lastnosti in stremljenj in
                ki bo imel v sebi božanske sile. Potrebuje človeka, ki bo brez osebnega hotenja,
                čigar veselje bo živeti za skupnost, biti ud revolucionarne družbe, dokler ne bo
                končno doživel svojega poveličanja v kolektivnem človeku. Tak človek nima nobenega
                osebnostnega cilja (zveličanje duše), njegova glavna naloga je, da se včleni v
                skupnost, iz katere ni vrnitve. Zato komunizem ruši zakon in družino, saj ne
                priznava stalnih oblik družbenih tvorb. Vendar je jedro ljudstva v svojem bistvu še
                zdravo in ga ni zajel strup materializma.<note place="foot" xml:id="ftn81" n="79"> Ibid., 72–84.</note></p>
            <p> Poleg razbijanja družine je bila po Ahčinu druga od ključnih nalog v ustvarjanju
                novega človeka pozitivno brezverstvo. V takem brezverstvu se ne smeta izražati zgolj
                izguba verskega čustvovanja ali laična svobodomiselna usmeritev, ki z znanostjo
                nadomešča religijo. Komunistično brezverstvo mora biti dognano. Komunizem uči, da je
                Bog le proizvod človekove domišljije, vera pa le odsev gospodarskih razmer. Je le
                sredstvo za zatiranje nižjih slojev, opij za ljudstvo, ker ga uspava in slabi
                njegovo voljo, da se ne bori dovolj odločno proti svoji revščini in zastavi vseh
                svojih sil za dosego boljših življenjskih pogojev na zemlji. Človeka zapelje v
                zmoto, da prenese težišče svojega življenja v nestvaren svet in od njega pričakuje
                pravičnost in srečo. Je tudi opoj za posedujoče sloje, da siromakom dajo nekaj
                miloščine, s čemer si bodo zagotovili vstop v nebeško kraljestvo, zato lahko
                nadaljujejo z izkoriščanjem gospodarsko šibkejših ter jih držijo v odvisnosti. Za
                komunistično gibanje je vera ljubezni, umiritve nasprotij med sovražnimi tabori,
                obojestranske podpore in sodelovanja, ki jo oznanjajo vse religije, sovražna, ker
                zmanjšuje brezobzirni razredni boj. Komunizem je vera sovraštva proti veri ljubezni.
                Boj med komunizmom in krščanstvom je iz moralnih in verstvenih razlogov nujen, ker
                je komunizmu vse materija, ki jo dviga nad prvobitnost duhá, oznanjenega po
                    krščanstvu.<note place="foot" xml:id="ftn82" n="80">
                        Ibid., 75, 85–97.</note></p>
            <p> Ahčin je opozoril, da je komunizem kljub svojemu sovraštvu do vere tudi sam svoje
                vrste religija. Razvidna je iz upanja, obljub, hrepenenja in išče sredstva, ki naj
                vzdržujejo nekakšno notranje življenje, ki ga človek ne more pogrešati, ne da bi
                njegovo življenje postalo brezmiselno in sploh nevredno življenja. »Edinole v tej
                točki komunizem dosega neko veličino, ki vzbuja resnično navdušenje pri onih
                mladcih, ki korakajo v prednjih vrstah za stavljenimi ideali.« O komunizmu zato
                lahko govorimo kot o »religiji« ali, še točneje, govorimo lahko o komunističnem
                misticizmu. Njegove metode v nekaterih točkah spominjajo na organizem verskih
                združb. Njegova osnovna dogma je vera v prihod proletarskega kraljestva, ki se bo
                utelesilo v podobi brezrazredne družbe in ki bo pravično, razumno ter miroljubno.
                Religiozni značaj komunizma pojasnjuje tudi njegovo velikansko nasprotovanje vsem
                drugim religijam. »Gre za nasprotja na istem področju: za pojmovanje človeka in
                svetovja.« Religiozni značaj komunizma pojasnjujeta tudi sovražen odnos do vere, ki
                ga v ZSSR izraža celo sovjetska ustava, in fanatična protiverska propaganda, ki jo
                komunisti izvajajo s satansko naslado.<note place="foot" xml:id="ftn83" n="81"> Ibid., 98–107.</note></p>
            <p> V zadnjem delu svojega prikaza komunizma je Ahčin opisal sestavo Komunistične
                internacionale (razdelitev na 11 mednarodnih skupin), delovanje njenih pomožnih
                organizacij (Komunistične mladinske internacionale, Rdeče ženske internacionale,
                Rdeče internacionale za šport, Internacionale za kulturne zveze z zamejstvom,
                Učiteljske internacionale, Internacionale proletarskih svobodomislecev –
                Internacionale brezbožnikov, Mednarodne rdeče pomoči, Internacionale proletarskih
                esperantistov, Rdeče strokovne internacionale, Svetovnega odbora proti vojni in
                fašizmu, Kmečke internacionale, Zveze proti zatiranju kolonialnih narodov – Zveze
                proti imperializmu) in celični sestav ter splošno organizacijsko strukturo
                komunističnih strank. Opozoril je na tesno povezanost Komunistične internacionale s
                sovjetsko vlado in tedanjo najvažnejšo nalogo komunističnega gibanja – oblikovanje
                enotne fronte kmečkega in industrijskega delavstva, da pod komunističnim vodstvom
                prežame množice z revolucionarnim duhom in težnjo po nasilnem prevratu. Ustavil se
                je še pri položaju delavca in kmeta v »Sovjetiji«. Ugotavljal je, da boljševiški
                sistem ni izpolnil svojih revolucionarnih obljub. Delavci nimajo nadzora nad
                tovarnami, svobodne izbire poklicnega dela ni (navezanost delavca na tovarno je
                enaka srednjeveški navezanosti tlačana na graščaka), delavno ljudstvo nima pravice
                do enakih plač, pač pa so uvedeni plačilni razredi, priganjaški sistem proizvodnje
                (udarniki, socialistične tekme, stahanovstvo), sovjetske strokovne organizacije so
                orodje države za zatiranje in izrabljanje delavstva ter zagotavljanje komunistične
                istosmernosti, plače delavstva so še nižje, kot so bile pred vojno, življenjske
                potrebščine so drage in jih je premalo (zlasti oblačil), delovni pogoji in
                zdravstvene razmere so slabše kot v drugih kulturnih državah, socialno zavarovanje
                je na podlagi družbenega položaja zavarovancev nesocialno urejeno.<note place="foot" xml:id="ftn84" n="82"> Ibid., 108–36.</note>
            </p>
            <p>Nič bolje ni kmetu. Kmet ni lastnik zemlje, pač pa je država, ki je zemljo
                podružbila, kmeta posestnika spremenila v državnega poljskega delavca v službi
                komunistične družbe. Najprej v sovhozih (državnih kmetijskih posestvih), nato pa v
                sedaj uveljavljenih kolhozih (zadružnih kmetijskih gospodarstvih). Tisti premožnejši
                kmetje, ki se niso hoteli asimilirati proletarski miselnosti (kulaki), so bili
                izgnani v Sibirijo, marsikje pa so jih kmetje iz povsem razredne miselnosti
                iztrebili sami. »Življenje v kolhozu je v marsičem podobno razmeram v vojašnici«, je
                razlagal Ahčin. »Širokoustne obljube, ki so jih Sovjeti pred revolucijo in še nekaj
                časa po revoluciji dajali kmečkemu prebivalstvu, so se torej izkazale le kot
                varljiva vaba, da je kmet, ki je bil glavni predstavnik Rusije, prevaran klonil svoj
                tilnik pod boljševiški jarem. Toda sedaj ga boljševizem že trdno drži v svojih rokah
                in si ne more več pomagati. Izgubil je svojo lastno zemljo, on sam in njegova
                družina se morajo od jutra do večera pehati v kolhozu za komunistično državo, pri
                tem pa mora biti še vesel, ako v zameno dobi toliko, da sebe in svojce ohrani pri
                golem življenju. Pri tem pa so mu odvzete sleherne politične in družabne svoboščine.
                Kolhoznik nima pravice do svobodnega govora ne do svobodnega mišljenja ne do
                svobodne organizacije in še manj mu je seveda dovoljeno, da bi se on ali njegova
                družina smeli svobodno gibati. Sovjetski kmet je na svoji zemlji postal jetnik
                komunističnega režima.«<note place="foot" xml:id="ftn85" n="83"> Ibid., 137–43.</note></p>
            <p>V podkrepitev svojih navedb o razmerah v ZSSR je Ahčin opozoril še na levičarske
                intelektualce in aktiviste (glavnega tajnika angleških strokovnih organizacij
                Walterja Citrina, glavnega tajnika francoskih rudarskih organizacij Kleberja Legaya,
                francoske pisatelje Rolanda Dorgelésa, Andréa Gida in Louisa Célina ter ameriškega
                komunista Andrewa Smitha), ki so se vanjo napotili z namenom, da jo bodo ob povratku
                v svetu slavili, »a so bili prisiljeni pod težo dejstev, da prekolnejo nenaravni in
                nečloveški družabni sestav«. Smith, ki je dvakrat obiskal ZSSR (prvič leta 1929 kot
                delegat ameriške komunistične stranke, drugič pa je v Sovjetski zvezi bival v letih
                1932–1935), je po Ahčinovih navedbah tovarišu v ZDA pisal, da je v ZSSR videl samo
                uradništvo in prisilno delo. »'Nikar ne verjemi pravljicam, ki ti jih pripovedujejo,
                da bi te prepričali, da ni v sovjetski Rusiji nobenih razrednih razlik'«, ga je
                svaril. »,Delavci so razdeljeni v razrede! Tisti, ki največ trpe, dobivajo najmanj.
                Ljudje brez žuljavih rok so na najboljših mestih in jim režim povsod daje prednost.
                Trdno sem prepričan, da bi se socializem prej mogel uveljaviti v Ameriki kakor v
                Sovjetiji pod komunizmom. Tu sta komunizem in socializem doživela popoln polom. /…/
                Kajti nekaj takega, kot sicer imenujemo poštenost, ne boš našel v komunistični
                stranki ali med uradniki, ki so tu odločujoči gospodje.'«<note place="foot" xml:id="ftn86" n="84"> Ibid., 143–45.</note></p>
            <p>Ahčin je na koncu svojega dela naštel glavna sredstva v boju proti komunizmu. Tako
                kot v <hi rend="italic">Slovencu</hi> je opozoril na katoliški idejni in družbeni
                dejavnik. Ta naj bo v protikomunističnem boju enoten in složen za krščansko obnovo
                družbe, ki naj jo, prenovljeno po krščanskih načelih, vodita pravičnost in ljubezen.
                Spoznavanje komunizma naj bo namenjeno <hi rend="italic">»zlasti našim mladinskim in
                    prosvetnim društvom«</hi>.<note place="foot" xml:id="ftn87" n="85"> Ibid., 146–50, 53.</note> Na političnem področju je
                za protikomunistični boj skrbel Anton Korošec, ki je v drugi polovici tridesetih let
                kot notranji minister Kraljevine Jugoslavije budno in neprestano spremljal delo
                komunistov, izpred oči ni izpustil prav nobene njihove akcije. Komunizem je imel za
                enega glavnih sovražnikov države.<note place="foot" xml:id="ftn88" n="86">
                        <hi rend="italic">Izgubljeni spomin na Antona Korošca: iz zapuščine Ivana
                            Ahčina</hi>, ur. Bojan Godeša in Ervin Dolenc (Ljubljana: Nova revija,
                        1999), 184, 185, 189, 212.</note></p>
            <p> Na katoliški strani so v tridesetih letih ob obravnavi filozofskih osnov marksizma
                glavno pozornost namenili aktualnim posledicam pretečene boljševistične dobe in
                ideološkemu vidiku protikomunističnega boja. Sredi tridesetih let so komunizem še
                enkrat označili kot svojega edinega resnega nasprotnika. <hi rend="italic">Slovenec</hi> je leta 1936 zapisal, da je »edini, ki se poleg katolicizma bije
                za bodočnost /…/ komunizem. /…/ Samo dvoje je danes: ali bo naša bodočnost
                katoliška, ali pa bo komunistična, JNS-arska (liberalna – op. J. P.) gotovo ne
                    bo.«<note place="foot" xml:id="ftn89" n="87"> »Kje je
                        sovražnik?,« <hi rend="italic">Slovenec</hi>, 26. 7. 1936, 1.</note>
            </p></div>
            <div><head>IV.</head>
            <p>Dve desetletji po oktobrski revoluciji je pri katoliški Jugoslovanski knjigarni izšla
                tudi obsežna študija znanega publicista, nekdanjega pripadnika Jugoslovanske
                socialnodemokratske stranke, ki se je v začetku dvajsetih let približal SLS (več let
                je bil tudi urednik pri <hi rend="italic">Slovencu</hi><note place="foot" xml:id="ftn90" n="88"> Tominšek Perovšek, »Uredništvo
                        Slovenca,« 172.</note>), Frana Erjavca, <hi rend="italic">Komunizem in
                    komunistična Rusija</hi>. Erjavec je v predgovoru k svoji dobrih 500 strani
                obsegajoči študiji poudaril, da so pri drugih narodih o komunizmu napisali »že cele
                vozove knjig«, medtem ko o njem slovenski človek ne more vzeti v roke pravzaprav
                ničesar. »Da zamašim to občutno vrzel na našem knjižnem trgu – ponovni dokaz naše
                lahkomiselne brezskrbnosti – sem se lotil tega dela jaz.«<note place="foot" xml:id="ftn91" n="89"> Fran Erjavec, <hi rend="italic">Komunizem in komunistična Rusija</hi> (Ljubljana: Jugoslovanska
                        knjigarna, 1937), 4.</note>
            </p>
            <p>Erjavec je svoje delo, ki v zgodovinopisju še ni bilo sistematično razčlenjeno, o
                njegovem izidu pa je v tedanjem časopisnem in periodičnem tisku poročal samo <hi rend="italic">Slovenec</hi>,<note place="foot" xml:id="ftn92" n="90"> »Drobne novice: komunizem in komunistična Rusija,« <hi rend="italic">Slovenec</hi>, 24. 7. 1937, 4. <hi rend="italic">Slovenec</hi> je ob tej priložnosti zapisal, »da ne bo mogel pri nas
                        nihče mimo tega velikega in edinstvenega dela /…/. Pa ne samo politiki in
                        javni delavci, tudi vzgojitelji bodo našli v knjigi obilo gradiva in izčrpen
                        pregled na ideologijo in praktično uveljavljenje komunizma. Zato bi moral to
                        sijajno delo poznati vsak izobraženec, kmet, delavec, nastavljenec, mlad ali
                        star, dijak, žena, dekle, kajti vsakomur bo nudilo obilico gradiva za resno
                        in globoko razmišljanje. Priporočamo.« </note> napisal z velikim
                znanjem, razgledanostjo in strokovno utemeljenostjo. V času med svetovnima vojnama
                je bilo na Slovenskem najbolj sistematična, poglobljena in celovita študija o
                družbeni, politični in socialnogospodarski stvarnosti, ki jo je utemeljila oktobrska
                revolucija. V njej je najprej predstavil razvoj komunistične misli in družbenih
                praks v starem in srednjem veku, nato od reformacije do francoske revolucije in od
                nje do Marxa.<note place="foot" xml:id="ftn93" n="91">
                        Erjavec, <hi rend="italic">Komunizem in komunistična Rusija</hi>,
                    7–33.</note> Opozoril je, da je bil do Marxa »komunizem le tiho upanje
                posameznih sanjačev, po Marxu je pa postal politični in gospodarski cilj milijonskih
                    množic«.<note place="foot" xml:id="ftn94" n="92"> Ibid.,
                        35.</note> Erjavec je v bistvenih potezah orisal marksistični nauk ter
                razvoj mednarodnega socialističnega delavskega gibanja do konca svetovne vojne in
                oblikovanja III. internacionale. Ustavil se je tudi pri sočasnem razvoju
                socialističnega delavskega gibanja v jugoslovanskih deželah ter oblikovanju
                Komunistične stranke Jugoslavije in komunističnem gibanju v prvem desetletju
                jugoslovanske države.<note place="foot" xml:id="ftn95" n="93"> Ibid., 36–79.</note> Jasno sliko in sodbo o
                komunizmu in komunističnem družbenem redu pa je po njegovem opozorilu lahko dal le
                pogled na življenje in delovanje komunistične Rusije, kjer komunizem neomejeno in
                neovirano vlada že celih osemnajst let (Erjavec je svoje delo napisal v letih
                1934–1935). Pri tem je pomembno, da Rusija »obsega <hi rend="italic">eno šestino
                    zemeljske oble</hi>, šteje nad 160 milijonov prebivalcev in vsebuje neizčrpne
                naravne zaklade ter bivše žitnice vse Evrope. Torej dovolj dolga doba, dovolj velika
                površina in dovolj močni gospodarski pogoji, da je mogel komunizem tudi v praksi
                točno pokazati, ne samo kaj zna in hoče, temveč tudi posledice svojih resničnih
                    hotenj.«<note place="foot" xml:id="ftn96" n="94"> Ibid.,
                        83.</note></p>
            <p> Erjavec je prikaz komunistične Rusije začel s predstavitvijo različnih stopenj in
                oblik ruske revolucionarne misli in gibanja do februarske in nato oktobrske
                revolucije. Potem je orisal Leninov osebnostni, teoretični in politični značaj,
                usmerjen le v zmago revolucionarne marksistične misli, ter vlogo, delovanje in
                notranje odnose v Vsezvezni komunistični stranki (boljševikov) – VKS(b). Ta je danes
                neomejeni gospodar Rusije, in če bi se njena diktatura zrušila, bi se nujno zrušila
                tudi notranja zgradba Rusije, ker bi izgubila svoj smisel. VKS(b), ki ne predstavlja
                niti enega odstotka prebivalstva Rusije, pomembno mesto v njej pa imajo Judje, v
                svojih vrstah ne trpi najmanjše demokracije. Odklanja vse nove ideje in združuje le
                gospodarske in politične organizatorje za uresničenje starih,
                marksistično-komunističnih idej. V tem je njena moč in tudi njena slabost. Ona sploh
                nič več <hi rend="italic">ne misli</hi> in ne išče, temveč le s strastno naglico in
                železno doslednostjo <hi rend="italic">dela</hi>. Od leta 1930 jo povsem obvladuje
                Stalin. Kot neomejeni gospodar stranke in države z brezobzirno doslednostjo izvaja
                Leninove komunistične gospodarske načrte, ki tvorijo edino vsebino vsega današnjega
                življenja in stremljenja v Rusiji.<note place="foot" xml:id="ftn97" n="95"> Ibid., 83–149.</note></p>
            <p> Gospodarski razvoj v porevolucionarni Rusiji je Erjavec prikazal skozi njegove tri
                dotedanje stopnje – t. i. vojni komunizem (1917–1921), novo ekonomsko politiko
                (1921–1927) in dobo načrtnega gospodarstva (prvo in drugo petletko po letu
                    1928).<note place="foot" xml:id="ftn98" n="96"> Ibid.,
                        151–96.</note> Ocenil je, da marksistični komunizem ni sposoben rešiti
                gospodarskih vprašanj, za katere je bil od nekdaj prepričan, da ima samo on
                zdravilo. Boljševiki so na gospodarskem področju doživljali silna razočaranja in
                neuspehe, povzročali strašna razdejanja in bedo milijonov, a kljub temu niso nikoli
                niti za las odnehali ali izgubili poguma. Njihova prizadevanja združujejo neverjetno
                voljo in vztrajnost, nepopisne napore in požrtvovalnost. Pa vendar si še do danes
                niso na jasnem o končnih oblikah svojega cilja. Prežeti so le z neuklonljivo voljo,
                da ga za vsako ceno dosežejo. »To se pa pravi <hi rend="italic">jadrati v
                temo</hi>«, je ugotavljal, s tem pa je »nujno zvezana množica neuspelih poizkusov,
                zgrešenih sredstev in hudih razočaranj, ki tvorijo pravo vsebino dosedanjega
                osemnajstletnega boljševiškega gospodarstva v Rusiji.« Njegove stopnje so popolnoma
                različne. »Ena doba je podirala, kar je prejšnja ustvarila, preklinjala, kar je
                prejšnja blagoslavljala, kajti vsaka je bila prepričana, da je končno našla ključ do
                vrat v komunistični raj«. A vsakemu novemu zaletu so vedno kmalu sledila večja ali
                manjša razočaranja. Res so tudi boljševiki ustvarili marsikaj velikega in trajnega,
                toda sadovi vseh dosedanjih strašnih žrtev so trpki in grenki. Sicer pa o zgolj
                gospodarski strani komunistične zamisli še ni mogoče izreči zadnje besede.
                Gospodarska vprašanja od boljševikov zahtevajo »vedno novih in novih zaletov in
                popuščanj, zidanj in podiranj, oblik in sredstev, zaradi česar komunistična <hi rend="italic">revolucija v Rusiji prav za prav sploh še ni končana</hi> in danes
                menda še tudi nihče ne ve, kako bo v svoji končni obliki izgledala«.<note place="foot" xml:id="ftn99" n="97"> Ibid., 149, 150,
                        196.</note></p>
            <p>Pogledu na boljševiško gospodarstvo je sledila obravnava državnopravnega in
                političnega razvoja ter ustroja sovjetske skupnosti. Erjavec ju je natančno
                predstavil in poudaril, da je samostojnost zveznih republik skromna. V ZSSR lahko
                misli samo Moskva, kjer je sedež vseh osrednjih ustanov, in duh mora biti povsod
                enoten. Pravica do samoodločbe obstaja le na papirju. Vendar sedanje stanje za mnoge
                narode pomeni znatno izboljšanje glede na razmere v carski Rusiji. Pod močnim
                velikoruskim narodnostnim pritiskom so le Ukrajinci. Najvišja oblast v ZSSR,
                centralizirana boljševiška stranka, pa je že sama dovolj trdno jamstvo, da se
                posamezne republike ni morejo niti ganiti brez izrecne volje oblastnikov v Moskvi.
                Erjavec je ZSSR označil kot najbolj izrazito državo »močne roke«. V njej vladata
                strankarsko despotstvo in tiranija, ki bi ju zaman iskali v celotni človeški
                zgodovini. Uveljavljenju komunističnega družbenega reda in boljševiške diktature se
                mora ukloniti in umakniti vse: pravica, vera, kultura, morala, rodbina, življenje
                milijonov. Do korenin je bilo potrebno uničiti izročila in dobrine stoletij, da so
                na te razvaline postavili »diktaturo proletariata«. Ta na pravnem in pravosodnem
                področju zanika vsako moralnost, prava ne dojema kot neodvisne dobrine, temveč le
                kot sredstvo za vzdrževanje politične oblasti. Vsa sovjetska država je danes ogromna
                ječa, kjer lahko politična policija – Državna politična uprava (GPU), pred njo pa
                Izredna komisija (Čeka) – zapira, obsoja in mori brez najmanjšega nadzora ter
                vzdržuje množice policistov, ogleduhov, ovaduhov in izzivačev. Caristični režim je
                bil zverinski, »proletarski« pa je še neprimerno krvoločnejši. Ruska zgodovina se
                ponavlja, strašna sibirska taborišča so njen simbol. Staroveško suženjstvo je bilo
                sramota za človeštvo, sedanji »proletarski režim« v ZSSR pa je zločin.<note place="foot" xml:id="ftn100" n="98"> Ibid., 196–231.
                    </note>
            </p>
            <p>V odgovoru na vprašanje, zakaj so boljševiki načelno zavrgli demokracijo in svobodo,
                je Erjavec opozoril, da ima komunizem, ki je razumljiv odgovor proti kapitalizmu, za
                prvi in zadnji cilj materialno blagostanje človeške družbe kot celote. A ker ne
                priznava nesmrtnosti človeške duše, ne more priznati ne njenih lastnih pravic ne
                njenega silnega vpliva na celotno življenje ter iz njega nujno izvirajočih pravic
                osebnosti. Komunistično urejena družba naj človeštvu nadomesti vso potrebo po
                Odrešeniku in posmrtnem zveličanju. Boljševiška revolucija hoče popraviti in
                spremeniti delo samega Stvarnika, ki je ustvaril človeka s telesom in dušo.
                Komunistična družba, ki je sama sebi namen in ki ne pozna nobenega višjega in
                nadaljnjega cilja, ima zato pravico, da si popolnoma podredi vsakega posameznika,
                kajti človek bo v tej družbi našel vse, po čemer stremi, ona pa bo postala bog. V
                komunizmu postane človek brezoblična in brezosebna masa, ideal je postal
                kolektiviziran človek, priklenjen na abstraktno idejo. Za dosego tega cilja je treba
                brezobzirno odstraniti vse ovire in uporabiti vsa sredstva. Sporazum ali sodelovanje
                med boljševiškim komunizmom in drugimi svetovnimi nazori je nemogoče.<note place="foot" xml:id="ftn101" n="99"> Ibid.,
                    231–41.</note></p>
            <p>Erjavec je poudaril, da sta za oblikovanje kolektivnega človeka najhujši oviri vera
                in družina. Zato so boljševiki sprožili najostrejši in široko zasnovan protiverski
                boj. Njegove oblike je podrobno razčlenil, enako kot boljševiško politiko na
                področju zakonske zveze in družine. Opozoril je, da je namen boljševikov uničiti
                njuno dosedanjo obliko in na ta način ustvariti kolektivnega človeka. Pri tem je
                uporabil tudi skrajne trditve o dopuščanju krvoskrunskih spolnih odnosov,
                promiskuitete, anarhične spolne svobode mladine in vpliva dovoljenega opravljanja
                splava na širjenje prostitucije. Nadalje je opozarjal, da družino uničuje tudi
                stanovanjska stiska v mestih, kjer izginja pojem doma, ker nagnetenost več družin v
                eno stanovanje z eno kuhinjo in enimi skupnimi pritiklinami ustvarja neznosne
                življenjske pogoje. Zvestoba, čistost, vzdržnost in ostale tradicionalne vrline
                krščanskega življenja so v boljševiški družbi postale predmet jedkega zasmehovanja,
                ki ga izvaja »napredna« materialistična javnost na račun »meščanske
                    reakcionarnosti«.<note place="foot" xml:id="ftn102" n="100"> Ibid., 241–75.</note></p>
            <p>Boljševiško ustvarjanje kolektivnega človeka je Erjavec predstavil tudi skozi
                delovanje šolskega in ljudskoprosvetnega sistema, znanost in umetnost. Tudi s temi
                področji sovjetskega življenja je bil dobro seznanjen. Prikazal je oblikovanje
                »politikujočih otrok«, vpenjanje znanosti v ideološki okvir in spreminjanje kulture
                v politično prizorišče. Opozoril je še na enega »največjih barbarizmov, kar jih
                pozna novejša človeška zgodovina«, to je prepoved dostopa otrokom iz meščanskih
                slojev na višje šolske zavode in univerzo. Ugotovil pa je, da ima sovjetsko šolstvo
                kljub vsemu velike zasluge za kulturni dvig vrste neruskih narodov v ZSSR, saj so
                bili v carističnem obdobju brez vseh šol. V ZSSR se je razmahnil tudi tisk, a le kot
                agitacijsko sredstvo boljševiške politike. Pozitivna stran tega razmaha je, da so
                boljševiki množice naučili brati in tisk razširili do zadnje vasi.<note place="foot" xml:id="ftn103" n="101"> Ibid., 275–315.</note></p>
            <p>V skrbi boljševikov za kulturnoprosvetni dvig neruskih narodov je Erjavec videl tudi
                prikrit vidik sovjetske nacionalne politike. Po njegovem prepričanju je tu šlo tudi
                za dobro preračunano propagandno politiko, saj neruske republike ležijo ob robu
                Sovjetske zveze in s svojo jezikovno avtonomijo služijo kot uspešno propagandno
                sredstvo za sosednjo tujino. V sovjetskem načrtu je namreč tudi boljševizacija
                Azije, kajti sovjetska zunanja politika si prizadeva za duhovno vodstvo azijskih
                narodov v njihovem odporu proti evropskemu kolonializmu. Voditeljica azijskih
                narodov pa hoče biti tudi Japonska. Medtem je Zahod priznal ZSSR, leta 1934 so jo
                povabili tudi v Društvo narodov. »Evropa je hotela temu revolucijonarnemu kolosu
                odbiti rogove in ga posaditi v svojo sredo, da bi ji bil tako najmanj nevaren.
                Bodočnost bo šele pokazala, če je bil ta račun pravilen.« Tu je Erjavec opozoril na
                sovjetske oborožene sile, za katere je ocenjeval, da so dobro opremljene, oskrbovane
                in izvežbane. Silni sovjetski militarizem ima tudi izrazito bojevit značaj.<note place="foot" xml:id="ftn104" n="102"> Ibid.,
                    315–34.</note></p>
            <p>Erjavec je poudaril, da vsestransko sliko marksističnega komunizma v ZSSR predstavlja
                šele jasna podoba sovjetskega gospodarstva. Ker je bila dotedanja gospodarska
                politika neuspešna (vojni komunizem, Nova ekonomska politika), so temeljni
                komunistični cilj – socializacijo vsega gospodarstva – boljševiki nadomestili z
                državnim kapitalizmom. Zdaj je država lastnik, voditelj, uravnalec, priganjač in
                neusmiljeni izkoriščevalec družbe. Državni kapitalizem izvaja neprimerno hujši
                pritisk kot v drugih državah zasebni kapitalizem. Proletariat mu je prepuščen na
                milost in nemilost, medtem ko ga v družbi zasebnega kapitalizma pred prevelikim
                izkoriščanjem v večji ali manjši meri varuje država kot najvišji uravnalec družbenih
                odnosov. Sovjetsko gospodarstvo je urejeno enotno in centralistično. Razvijajo ga
                načrtno in so v strojni in težki industriji dosegli velik napredek, enako tudi pri
                ustanavljanju gospodarskih in naravoslovnih znanstvenih zavodov, povezanih z
                gospodarstvom. Vendar je kakovost industrijskih izdelkov slaba, sovjetska industrija
                pa je nedonosna. Vsa boljševiška prizadevanja so skupni narodni kapital le prenesla
                iz vasi v mestno industrijo in ga osredinila v državnih rokah. Edinoveljavnost
                industrializacije doslej ni rodila drugega kot proletarizacijo novih milijonov
                ljudi. Celo sovjetsko gospodarstvo se ni prav nič izboljšalo, položaj delavstva pa
                tudi ne.<note place="foot" xml:id="ftn105" n="103"> Ibid.,
                        334–59.</note></p>
            <p>Kljub temu da je središče vseh sovjetskih gospodarskih prizadevanj predstavljala
                industrija, je bilo po Erjavčevem opozorilu kmetijstvo glavno gospodarsko vprašanje
                ZSSR. Od njega je namreč odvisna prehrana milijonskih delavskih množic, s svojimi
                surovinami pa pogojuje obstoj velikega dela industrije (tekstilne, usnjarske,
                živilske itd.). Erjavec je predstavil sovjetsko industrializirano kolektivno
                kmetijstvo – sistem sovhozov in kolhozov, s katerim so izvedli socializacijo
                kmetijstva. Ugotavljal je, da se je dosedanja socializacija kmetijstva razen na
                popolnoma državnih kmetijskih podjetjih (sovhozih), ki so v manjšini, slabo obnesla.
                Na kolhozih, ki so po predhodnem uničenju večjih kmetov (kulakov) nastali z
                združitvijo večjega ali manjšega števila do tedaj svobodnih zasebnih kmečkih
                gospodarstev v kolektivna zadružna gospodarstva, vladajo nered, nezadovoljstvo in
                silna potrata delovnih moči. Proletarizacija in kolektivizacija nekoč svobodnih
                kmečkih gospodarjev ne spodbujata k prizadevnemu delu, saj so kmetje postali državni
                dninarji. Poljedelska proizvodnja na kolhozih je nezadostna. Socializacija
                kmetijstva je imela katastrofalne posledice za kmetijsko proizvodnjo.<note place="foot" xml:id="ftn106" n="104"> Ibid.,
                    359–84.</note></p>
            <p>Erjavec je svojo temeljito obravnavo družbenega, političnega in gospodarskega razvoja
                v ZSSR nadaljeval s prikazom trgovine, prometa in drugih gospodarskih panog. Za
                trgovinsko področje je opozoril, da zasebne notranje trgovine ni več, zunanja pa je
                v popolnem monopolu države. Zato sta se izredno razvila tajno verižništvo in
                tihotapstvo, ki ju sicer brezobzirno preganjajo. Trgovinsko poslovanje je urejeno po
                komunističnem načelu, da se morajo potrebe posameznika brezpogojno podrediti
                potrebam mase. Razdeljevanje blaga je prevzela država. Ustanovili so vrsto trustov,
                ki blago iz tovarn posredujejo »kooperativam«, neke vrste konsumom, ki nadomeščajo
                prejšnje trgovine na drobno. Vsak polnopravni državljan dobi živilsko karto, s
                katero ob določenih dnevih v kooperativah nabavi nujne potrebščine po nizki ceni.
                Obstajajo tudi posebne državne trgovine, kjer lahko nabaviš boljše blago (v njih
                kupujejo tudi tujci), a po tako visokih cenah, da je običajnemu prebivalstvu
                nedosegljivo; prijelo se jih je ime »muzejska skladišča«. Zaradi nesposobne
                birokracije kooperative lastnikom kart ne morejo nuditi najbolj osnovnih potrebščin.
                Razmere v zunanji trgovini so veliko boljše. Največja ugodnost monopola je, da ima
                država popoln pregled svetovnega trga in lahko usmeri svoj izvoz oziroma kupi
                potrebščine tam, kjer je zanjo najbolj ugodno. Erjavec je ugotavljal, da so sovjeti
                v zadnjih desetih letih lepo razvili svojo zunanjo trgovino. Tudi velika gospodarska
                kriza jin ni prizadela. To jim je omogočila zlasti njihova politika cen, ki je bila
                zaradi prisilnega gospodarstva doma in trgovinskega monopola vedno in povsod
                    konkurenčna.<note place="foot" xml:id="ftn107" n="105">
                        Ibid., 384–90.</note></p>
            <p>Veliko manj ugodne pa so razmere v prometu. ZSSR je glede železnic ena najbolj
                zaostalih držav, kar močno ovira gospodarsko življenje. Zaostal je tudi vodni
                promet, ki ga nameravajo izboljšati z velikimi prekopi med rekami in morjem ter
                obnovo rečnega ladjevja. Tonaža pomorskih ladij je nizka. Dvignila pa se je
                avtomobilska proizvodnja, vendar avtomobilski promet zelo ovirajo slabe ceste,
                medtem ko se letalstvo razvija hitro in dobro. Dvignil se je tudi ribolov, pretirano
                pa naj bi bilo prepričanje o neizmernem ruskem gozdnem bogastvu. Gozdovi sicer
                zavzemajo veliko površine, vendar v severnih, skoraj nedostopnih predelih, kjer
                delajo predvsem pregnanci. Izraba gozda ni velika, v veliko škodo gozdnega
                gospodarstva je tudi njegova pretirana usmeritev v dvig lesne industrije.<note place="foot" xml:id="ftn108" n="106"> Ibid.,
                    390–93.</note></p>
            <p>Erjavec je opozoril še na denarno gospodarstvo. Ugotavljal je, da se pričakovanja
                boljševikov o prenehanju finančnega gospodarstva niso uresničila. V resnici je
                dobivalo vedno večji obseg, čim bolj je država prevzemala gospodarstvo v svoje roke.
                Država je sčasoma postala edini kapitalist in postaja edini podjetnik. Sovjetsko
                državno gospodarstvo ne more brez kreditne organizacije – bančništva. Osredinjeno je
                v Državni banki, ki je dejansko zavod za vrhovno obračunavanje vsega gospodarstva,
                služi kot emisijski zavod za bankovce, in dovoljuje kratkoročne kredite. V Državno
                banko se stekajo tudi vsi davki. Finančna politika je bila po Erjavčevem mnenju le
                sredstvo za dosego sovjetskih gospodarskih, socialnih in političnih ciljev. Vrednost
                sovjetskega denarja je prisilna, in ker je kupna moč denarja daleč pod uradnim
                tečajem, je draginja v prostem prometu neznosna. Obtok denarja zelo hitro narašča in
                povzroča inflacijo. Centralizirani sovjetski proračun se stalno bori s težavami.
                Zato morajo nenehno najemati prisilna notranja posojila in državni dolg je močno
                narasel. Ker ima država na prosto razpolago vse gospodarstvo, za uresničenje svojih
                ciljev prebivalstvu nalaga najtežje žrtve in ga tolaži le s prihodnjim komunističnim
                    rajem.<note place="foot" xml:id="ftn109" n="107"> Ibid.,
                        393–402.</note></p>
            <p>Potem ko je predstavil sovjetsko gospodarstvo, je Erjavec prikazal še njegov vpliv na
                družbeno podobo ZSSR. Središče sovjetske države in politike predstavlja delavstvo.
                Po Erjavčevih ugotovitvah sta rast industrije in nasilna socializacija kmetijstva
                ustvarila delavsko večino mestnega prebivalstva, katere dve tretjini delavstva
                izhajata s podeželja. Delavstvo ima posebne predpravice, ki se odražajo predvsem na
                področju socialnega skrbstva. Enake predpravice med izobraženci uživajo le inženirji
                in tehniki. ZSSR je s »knežjimi plačami« privabila tudi precej tujih, zlasti
                ameriških, strokovnjakov. Zaposlenost žensk, ki so povsem enakopravne moškim, je
                zlasti v negospodinjskih poklicih zelo napredovalo. Od leta 1931 je uveden
                šestdnevni teden s petimi delavniki in enim prostim dnevom (pred tem je veljal
                petdnevni teden s štirimi delavniki in enim prostim dnevom). Leta 1931 so začeli
                snovati še posebne »udarne brigade«, skupine pridnih in navdušenih delavcev, da v
                slabših podjetjih s svojim zgledom in tudi ostrejšimi sredstvi vplivajo na
                izboljšanje proizvodnje. »Udarniki«, ki jih je takrat bilo že nad tri milijone,
                povsod uživajo posebne prednosti in ugodnosti. Mezde so razdeljene na 17 razredov in
                štiri glavne skupine (nekvalificirani delavci, kvalificirani delavci, specialisti
                nižjega in specialisti višjega reda). Zaslužek delavstva se dostikrat neredno
                izplačuje, razmerje dviga plač in draginje pa je bilo v letih 1927–1930 28 % :
                50–100 %. K tem stroškom je treba pridati še socialne ugodnosti, ki dejansko tvorijo
                del plače. Obsegajo okrevališča in sanatorije ter brezplačno zdravstvo. »V tem
                pogledu je sovjetska Rusija zanimiva mešanica najmodernejšega napredka in najbolj
                nazadnjaškega suženjstva.« Toda socialne ugodnosti so neznatne in ne odtehtajo
                prednosti, ki jih ima delavstvo v modernih kapitalističnih državah glede svoboščin
                in dohodkov. Delavske strokovne organizacije so orodje v rokah stranke in vlade.
                Življenjska raven je nizka, povprečni delavec v resnično napredni kapitalistični
                državi zasluži šest- do osemkrat več kot v ZSSR. V kulturnem in socialnem pogledu se
                sovjetsko industrijsko delavstvo šele bliža zahodnoevropskemu delavcu, drugo
                prebivalstvo pa živi kvečjemu tako kot v najbolj zanikrnih državah sveta, le da je
                oropano najbolj osnovnih človeških pravic in svoboščin. Višji uradniki in najvišje
                kvalificirani delavci ter specialisti si še lahko privoščijo kakšno ugodnost. Vendar
                je neumorna boljševiška propaganda pri mnogih delavcih vzbudila prepričanje, da
                živijo v državi, katere gospodarji so oni sami in da vse, četudi zaenkrat neprijetne
                odredbe, končno služijo njihovemu prihodnjemu blagostanju.<note place="foot" xml:id="ftn110" n="108"> Ibid., 402–14.</note>
            </p>
            <p>Svoj prikaz ZSSR oziroma – kot jo je največkrat imenoval – komunistične Rusije, je
                Erjavec zaključil z mislimi o zgodovinskem pomenu njenega nastanka. Kljub vsem
                odklonilnim poudarkom je v njem videl svetovni zgodovinski dogodek prvega reda, ki
                bo nedvomno zarezal globoke brazde v zgodovino vsega človeštva. Kar je tedaj
                nastajalo v Rusiji, je bila zanj svetovno zgodovinska novost. Kaj bo ta zgodovinska
                preobrazba prinesla, pa se še ne ve. Medtem ko je boljševikom prve korake narekovala
                slepa strast po oblasti, da bi odpravili in maščevali krivice prejšnjega, napol
                kapitalističnega, napol fevdalnega družbenega reda, pa jih je po Erjavčevem mnenju v
                tedanjem času vodila naprej nagonska potreba po samoohranitvi. Boljševiki so s pravo
                azijatsko brezobzirnostjo v znatni meri zlomili stoletno rusko brezbrižnost in
                topost in prisilili skoraj dvestomilijonski narod, da prenaša strašne žrtve za cilj,
                ki ga niti točno ne pozna, a se mu vendarle nagonsko upira. Prepričan je bil, da
                boljševiška revolucija ni osvobodila ruskega človeka, poudaril pa je, da je
                boljševiška Rusija dejstvo, ki mu nihče ne more oporekati, in da se carska Rusija ne
                bo vrnila. Menil je, da je Rusija storila ogromen skok naprej, za katerega bi sicer
                v mirnem razvoju potrebovala dobo več rodov, a ni postala ne boljša ne srečnejša. In
                s še tako ogromno policijo ne bo mogoče držati tako velikega naroda trajno v ječi,
                zaprtega pred vsemi idejami ostalega kulturnega sveta. Erjavec je verjel, da bo
                sveži veter idej neizpodbitno odpihal, kar boljševiki vzdržujejo z nasiljem, kajti
                Rusijo so šele zbudili. Komunizem namreč po njegovem mnenju ni bil zmožen uresničiti
                svojih obetov. Diktatura proletariata se je izmaličila v diktaturo nad
                proletariatom. Komunizem se je pokazal kot gospodarski absolutizem, ki ga lahko
                vzdržuje le politični absolutizem, toda absolutizem je kot trajna oblika nevzdržen.
                Tedaj bo nujno konec tudi Leninove in Stalinove Rusije, čeprav utegne ostati
                marsikaj, kar so ustvarili, saj še nobena ideja ni šla brezplodno mimo človeštva.
                Morda se obdrži celo sovjetska oblika sama kot oblika nekakega stanovskega
                zastopstva. »Kdo vidi v bodočnost?« Že danes pa je jasno, da boljševiški komunizem
                ni »levičarstvo«, temveč strašno nazadnjaštvo. Brezversko evropsko izobraženstvo ter
                milijoni brezposelnih evropskih delavcev so v veliki zablodi, ko se ozirajo po
                ruskem svetovnozgodovinskem poskusu in mislijo, da je komunizem zmožen življenja in
                bi morda utegnil nuditi tisto neznano, kar danes išče človeštvo. Boljševiki tega
                niso storili. Hoteli so izboljšati usodo nekaterih, a so jo poslabšali vsem.<note place="foot" xml:id="ftn111" n="109"> Ibid.,
                    414–18.</note></p>
            <p>Svoje delo je Erjavec zaokrožil z obsežnim odgovorom na vprašanje, ali je lahko
                komunizem odrešenik človeštva. V to ni verjel, saj, kot je pokazala boljševiška
                Rusija, ne daje nobenega jamstva ne za enakost, ne za svobodo, ne za neizkoriščanje
                in ne za socialno blaginjo. Vzroki za njegovo privlačno moč so bili po Erjavcu
                obupno razočaranje nad tedanjim liberalnim gospodarskim redom, nepoznavanje
                resničnih razmer v ZSSR, močna in spretna komunistična propaganda ter omajani ali pa
                sploh že zadušeni verski čut med delom izobražencev in zlasti delavstva. Pot
                komunistični ideji je utrl liberalizem, ki je s svojimi, zlasti gospodarskimi
                nazori, rodil moderni kapitalizem. Res je osvobodil posameznika, delo, lastnino in
                kapital, uvedel parlamentarno demokracijo in ustvaril ogromen gospodarski napredek.
                Toda s kapitalizmom je zastrupil in izmaličil svoje politične zasluge, kajti
                liberalna svoboda, enakopravnost in demokracija so kmalu postale lažnive.
                Liberalizem se je boril le za svobodo meščanstva, medtem ko je delavstvu odrekel
                pravico do svobodnega združevanja, revnejše ljudstvo pa si je moralo samo priboriti
                politične svoboščine v trdem boju z liberalnim meščanstvom. Liberalni kapitalizem je
                povzročil pravo razdejanje človeške družbe. Nekaterim se bogastvo kopiči skoraj brez
                dela, drugi ob težkem delu komaj živijo, tretji brezposelni umirajo od lakote.
                Posledice kapitalističnega gospodarskega reda so strašne. Stroj v rokah kapitala ni
                osvobodil dela, temveč ga je zasužnjil in v delavcu ubil vsako osebnost, človek je
                postal zgolj privesek stroja. Liberalizem je v človeku ubil smisel za večna socialna
                in moralna načela in nasprotuje osnovnim naukom krščanstva. Današnji liberalni
                družbeni red je zgrajen na navidezni svobodi, na skoraj neomejeni zasebni lastnini
                in na navidezni enakopravnosti, ki v resnici povzroča popolno odvisnost gospodarsko
                šibkejših od močnejših. Neomejeno vlada liberalni protiverski duh.<note place="foot" xml:id="ftn112" n="110"> Ibid., 421–32.</note></p>
            <p>Iz ateistične filozofije, ki je obenem s fiziokratizmom in angleško klasično
                politično ekonomijo (Thomas Hobbes, Jean-Jacques Rousseau, Immanuel Kant, François
                Quesnay, Jean Claude Marie Vincent Gournay, Robert Jacques Turgot, Adam Smith)
                spočela liberalizem, so izhajali tudi tisti, ki so iskali rešitev iz njegovih
                usodnih posledic. A ker je po Erjavčevem opozorilu niso iskali v večno veljavnih
                božjih zakonih, kot jih uči krščanstvo, so zabredli v še hujšo zmoto, to je v
                komunizem. Jedro njegovega nauka temelji na treh neločljivih osnovnih načelih –
                materializmu, kolektivizmu in diktaturi proletariata. Erjavec je na podlagi svojega
                dobrega poznavanja filozofije predstavil glavne spoznavne poudarke materialistične
                misli, Heglovo protimaterialistično dialektično filozofijo in uporabo Heglove
                dialektike pri Marxovi izpeljavi dialektičnega materializma. Ta izhaja izključno iz
                družbenih razmer, ki so temelj vse Marxove filozofije. Po njej posameznik ne velja
                nič, njegovo življenje ima smisel le v družbi. S tem se je Marx uprl tedaj
                zmagoslavno nastopajočemu liberalizmu, ki je videl in upošteval le posameznika in
                njegovo svobodo. Marx, »najvažnejši materijalistični modroslovec sploh«, je padel v
                drugo skrajnost in je na prestol postavil družbenost, socialnost, kolektiv, v
                katerem je posameznika utapljal. Po njem človekove duhovne predstave (ideje)
                izvirajo le iz njegovega družbenega razmerja. Ta je v nujni in neločljivi zvezi z
                gospodarskimi razmerami, ki so v bistvu le način gospodarske proizvodnje.
                Marksistični dialektični materializem je kot smisel zgodovine postavil
                proizvajajočega človeka, ki zadostuje sam sebi. S tem je odveč vsaka misel na
                onostranstvo, zato marksizem nujno taji Boga, kajti tak cilj zgodovine ne trpi
                nobenega onostranstva. Družba se razvija po svojih lastnih zakonih, ki so zgolj
                gospodarski in določajo tudi njeno duševnost. Gospodarska ureditev družbe je edina
                stvarna podlaga, iz katere nastajajo in se z njo razvijajo ter propadajo vse njene
                duhovne oblike (politika, pravo, verstvo, umetnost itd.). Duševnost je le
                »organizirana materija«.<note place="foot" xml:id="ftn113" n="111"> Ibid., 422, 423, 433–45.</note></p>
            <p>Erjavec je marksističnemu nauku oporekal. Priznaval je, da na človekova dejanja sicer
                močno vplivajo gospodarske okoliščine, toda slej ko prej jih vodi duh, ki je povsem
                samostojen pojav. Zgodovina že doslej nikakor ni bila le plod gospodarskih sil,
                temveč se je vpliv človeške volje uveljavljal v vseh časih. Razredne koristi niso
                merilo resnice in pravice, še manj nravnosti. Čeprav se je gospodarstvo v zadnjih
                dveh tisočletjih zelo spreminjalo, je bilo mnenje o moralno dobrih in slabih
                dejanjih po svojem bistvu vedno enako. Človeška zgodovina je nekaj neprimerno
                višjega in plemenitejšega kot golo kruhoborstvo in plojenje. »Ali so šli morda
                apostoli in tisoči prvih kristjanov, priče Jezusovega božanskega dela in življenja,
                v smrt zaradi proizvajalnih razmer v rimskem cesarstvu?« je vprašal. »Ali je bil
                izid raznih važnih bitk, ki so pogosto tako mogočno vplivale na ves potek človeške
                zgodovine, res vedno odvisen od proizvajalnih razmer in razrednih bojev?« In celo
                moderno socialno gibanje po njegovem mnenju ni bilo le plod razrednega boja, kajti
                skoraj vsi duhovni voditelji proletariata so izšli iz vrst meščanstva in deloma celo
                    plemstva.<note place="foot" xml:id="ftn114" n="112">
                        Ibid., 447, 448.</note></p>
            <p>Erjavec je svoje odklanjanje dialektičnega materializma posebej podkrepil z
                nesprejemljivostjo njegovega zanikanja Boga in vsake posmrtnosti. Komunizem in
                marksistični socializem zato nista le kaki običajni politični stranki ali zgolj
                gospodarska nazora, ampak nekaki verstvi v polnem pomenu besede, samostojna svetovna
                nazora, ki sta popolnoma nezdružljiva s krščanstvom. Zato se krščanstvo in marksizem
                izključujeta, na napačni in zelo nevarni poti pa so tisti, ki se priznavajo za
                kristjane, a ljubimkajo z marksizmom. Med krščanstvom in marksizmom ni in ne more
                biti nobene pomiritve. Na to opozarjajo tudi spisi »velikega mojstra« modernega
                komunizma Lenina, ki je svoj nauk oprl na napadalni materializem in ateizem.
                Zgodovina ne pozna nasilnejše nestrpnosti in bolj surovega fanatizma, kot je
                marksistični komunizem, ki ga uvaja »proletarska« Rusija.<note place="foot" xml:id="ftn115" n="113"> Ibid., 449–55.</note></p>
            <p>Ob opozorilu na svetovnonazorski zid, ki ločuje marksizem od duhovnega razumevanja
                človeka in zgodovine, je Erjavec oporekal tudi marksističnim gospodarsko-socialnim
                razlagam. Priznaval je, da je Marx deloma točno zajel tok modernega gospodarskega
                življenja ter jedro njegovih gospodarsko političnih vprašanj, zlasti pa je razvil
                moderno delavsko vprašanje, vendar je pogosto pretiraval in izpeljal napačne
                zaključke. Marxova nauka o vrednosti in presežni vrednosti je imel za napačna, ker
                vrednost nikakor ni le v blagu zgoščeno delo, saj ceno blagu določajo predvsem
                njegova uporabnost, proizvajalni stroški, delo in količina blaga, kar pomeni, da je
                napačen tudi nauk o presežni vrednosti in dobičku, ki nujno izhaja iz prvega. V
                proizvodnji imata veliko vlogo tudi kapital (vložen v strojih itd.), pametno vodenje
                in ne le telesno delo, zato vrednost vsega dela tudi ne more biti last delavcev. Za
                proizvodnjo so potrebni zemlja, kapital in delo, vsakemu od njih pa gre delež pri
                dobičku. Delavec bi lahko imel pravico do donosa vsega svojega dela le v primeru, če
                bi v proizvodni proces vložil tudi vse surovine, orodje in kar je še potrebno za
                proizvodnjo, ne le svojo delovno moč. In tu še vedno ni upoštevano umsko delo, ki
                vodi ročno delavstvo ter je pomemben dejavnik proizvodnje. Kapital tako ni »krvoses«
                že po svojem bistvu in tudi v kapitalu samem je delo, zlasti duševno. Prav tako je
                kljub težnji kapitala po osredinjenju število kapitalistov vedno večje, in ne
                manjše, srednji sloji ne izginjajo, namesto propadlih obrtnih panog nastajajo nove,
                na velik del obrti kapitalistična proizvodnja nima skoraj nobenega vpliva, nekatere
                panoge pa se ne dajo industrializirati. Enako velja za trgovino. Razmere ne
                dozorevajo proti socializaciji proizvodnje in s tem proti polomu kapitalizma. Tudi
                gospodarska kriza (1929–1933) ni bila toliko posledica kapitalizma kot takega, kakor
                strašne in dolgotrajne vojne, ki je morala razmajati vsako gospodarstvo in
                povzročiti bedo širokih ljudskih plasti. Sicer pa so bile normalne krize, ki jih je
                omenjal Marx, razmeroma neznatne. V zadnjih predvojnih desetletjih je v
                kapitalističnih državah brezposelnost padala, položaj delavstva se je izboljšal, v
                polstoletju pred vojno se je bolje zaživelo. Kapitalizem je rodil celo novo, višjo
                plast delavstva, katerega življenjska raven je enaka srednjemu razredu. Okoliščin,
                ki bi nasprotje med kapitalisti in delavstvom privedle do socialne revolucije,
                Erjavec ni videl. Menil je, da sedanji družbeni red po marksistični doktrini sam od
                sebe ne vodi v komunizem. Kapitalizem lahko uniči le zavedna človeška volja.<note place="foot" xml:id="ftn116" n="114"> Ibid.,
                    456–66.</note></p>
            <p>Po Erjavčevem poudarku je zmotnost Marxovih gospodarskih nazorov, naukov in
                zaključkov pomenila, da njegovo mnenje o neizogibnosti nastopa socialističnega
                družbenega reda s kolektivnim gospodarstvom ne vzdrži. Marx je sicer pravilno dognal
                številne težnje kapitalizma in njegove posledice, njegova kritika kapitalističnega
                gospodarstva je bila v mnogih pogledih točna, toda proizvajanje je kljub temu mogoče
                na podlagi zasebne lastnine, a brez pogubnih posledic kapitalizma in brez nujnosti
                kolektivizma. Kapitalizem je izrodek liberalizma, ne pa nujna posledica zasebne
                lastnine. Številne socialne reforme zadnjega polstoletja so popravile že vrsto
                socialnih krivic in lahko jih še več. Celo vse. Erjavec je bil prepričan, da se je
                razvoju v komunizem mogoče enako izogniti kot razvoju v individualizem, ker nobeden
                od njiju ni bil nujen, in se ni strinjal, da med individualizmom in komunizmom ne bi
                bilo drugih možnosti, ki bi zadovoljile človeka in odgovarjale njegovim težnjam in
                potrebam. Že sam obstoj in uspehi marksističnih delavskih strokovnih organizacij so
                dokaz zmotnosti marksizma. Zlasti ni točna Marxova trditev, da lahko le komunizem
                človeku ustvari srečo, najvišjo svobodo, ki jo je doslej človeštvo sploh zmoglo,
                razum in človečnost. Marksistično gibanje namreč za utemeljitev svojih zahtev nikoli
                in nikjer ni uporabljalo nravstvenih razlogov in v svojih pristaših ni skušalo
                dvigati nravstvenih sil. Zanj je vprašanje sreče zgolj gospodarsko vprašanje.
                Komunizem sicer govori o čisto drugačni družbi, ki bo nastopila z njegovim
                uveljavljenjem, o popolni gospodarski in socialni enakosti, ničesar pa ne stori
                zato, da bi tako družbo tudi vzgojil. Seje le sovraštvo in ruši tisti dejavnik, ki
                predvsem navaja ljudi k boljšemu, to je Cerkev in vero. Pozna le prostaško hujskanje
                na vse strani. Večino zahtev modernega demokratičnega socializma pa je mogoče
                zagovarjati tudi s stališča krščanske morale, le tistih ne, ki izrecno izhajajo iz
                marksističnega materializma in nasprotujejo naravnemu (božjemu) pravu.<note place="foot" xml:id="ftn117" n="115"> Ibid., 466, 467,
                        473, 484, 485.</note></p>
            <p>Erjavec je poudaril, da naravnemu pravu nasprotuje predvsem zahteva po splošni
                razlastitvi. Lastninska pravica se je namreč uveljavila tako, da se je človek
                polastil stvari, ki niso imele lastnika, nadaljnji vir zasebne lastnine pa je delo.
                A ker je človek družbeno bitje, mora biti tudi ta pravica v skladu s socialnostjo.
                Zato lastninska pravica ni neomejena, kot jo razume liberalizem, in tudi ni socialna
                služba, kot trdijo mnogi socialisti. Krščanska misel ta nazora združuje, a jima
                odbija skrajne ostrine. Družbena blaginja sicer zahteva zasebno lastnino, toda njena
                uporaba mora biti pod vidikom občega. »Ker je svet za vse, mora tudi služiti vsem,
                zato so z lastnino združene tudi
                <hi rend="italic" xml:space="preserve">socijalne dolžnosti </hi>in v skrajni sili
                ima tudi vsak pravico polastiti se nujnih potrebščin, kajti zemlja je bila poprej
                dana od Boga vsem kot pa posamezniku in pravica do življenja je močnejša nego
                lastninska pravica.« Zato ima zasebna lastnina socialni značaj in družba ima pravico
                skrbeti za njeno pravično razdelitev. Marsikaj lahko s primerno odškodnino prenese v
                splošno last, nima pa pravice samovoljno posegati v samosvoje področje posameznika
                in omejevati gospodarske samostojnosti. Paziti mora le, da oboje ni v škodo
                splošnega in ne krči naravnih pravic drugih. Zato je krivična trditev, da socialna
                blaginja nujno zahteva kolektivno lastnino. Država ali družba ima pravico
                preprečevati zlorabljanje zasebne lastnine, ne pa njene rabe.<note place="foot" xml:id="ftn118" n="116"> Ibid., 468, 469.</note></p>
            <p>Erjavec je navedel še vzroke, zakaj kolektivna lastnina ne more ustvariti socialne
                blaginje. Najprej zato, ker je nemogoče ali vsaj skrajno težko organizirati moderno
                kolektivno gospodarstvo. Proizvodnja se zdaj ravna po trgu, v komunistični družbi pa
                bi morala država določati proizvodne potrebe in delavce prisiliti na delo v
                podjetjih, kjer bi jih primanjkovalo. Pri taki organizaciji proizvodnje je svobodna
                izbira dela nemogoča, kar potrjuje tudi Leninov poudarek, da socialistična
                proizvodnja zahteva brezpogojno in najstrožjo enotnost volje ter podreditev
                posameznika osrednjemu vodstvu. Nasprotno pa v demokratičnih državah svobodna izbira
                dela obstaja in posameznik ima možnost, da se družbeno dvigne. Socialistični
                družbeni red je barbarska prisilna delavnica.<note place="foot" xml:id="ftn119" n="117"> Ibid., 469, 470.</note></p>
            <p>Zaradi razlik, ki obstajajo med ljudmi glede njihove delavnosti in delovnih
                zmožnosti, ter vprašanja, kako naj se delo sploh meri, če pa ima tako različen
                značaj, je bilo po Erjavčevem opozorilu nerešljivo tudi vprašanje razdelitve dobrin
                v komunistični družbi. Če bi po marksistični doktrini ljudje dobivali dobrine po
                svojem delu, bi na podlagi razlik med njimi v nekaj letih prišlo do iste neenakosti,
                kot je danes. Če pa bi jih delili po potrebi, nastane vprašanje, kdo in kako naj
                določi, kaj nekdo potrebuje. In če bi bilo to sploh mogoče, bi v ta namen
                potrebovali ogromen upravni aparat, ki si ga lahko predstavlja le tisti, ki vsaj
                malo pozna to področje. »Koliko dela da n. pr. že navadno ljudsko štetje. Na to
                vprašanje že Marx sam ni vedel odgovora. Potrebe vsakega so brezkončne, a čim se jih
                skuša umetno omejiti, nastane tiranija.«<note place="foot" xml:id="ftn120" n="118"> Ibid., 470, 471.</note></p>
            <p>V komunizmu bi bil vprašljiv tudi interes za delo. Zdaj velik del gospodarske
                dejavnosti vzdržuje lasten interes, ki naj bi v komunistični družbi odpadel. To bi
                privedlo do splošnega postopanja, vsak bi hotel tudi lažje delo. »Če bo dajal
                komunizem vsakemu enako, bo velika večina lenuharila, če bo dajal po potrebi, bo
                vedno primanjkovalo proizvodov, če bo pa dajal po delu, bo komunistične enakosti
                hitro konec.« In zgolj izmislek je tudi Marxova napoved, da bo komunistično
                gospodarstvo polagoma samo od sebe telesno in duševno izenačilo posameznike, čeprav
                vsi vemo, da so si ljudje po naravi različni, z naraščajočo kulturo pa vedno bolj
                prihaja do izraza naravna neenakost med njimi. V praksi tudi to komunistično
                prepričanje ostaja na papirju, saj ruski komunizem posameznikov gospodarsko ni
                izenačil, temveč je prejšnje lastnike izničil in uvedel surov razredni režim, ki
                pomeni očitno zanikanje vsake enakosti. Zato preureditve današnjega družbenega reda
                ne more voditi želja po odpravi neenakosti, pač pa je treba odpraviti bedo, kajti
                sreča ni odvisna ne od enakosti ne od bogastva.<note place="foot" xml:id="ftn121" n="119"> Ibid., 471, 473, 474, 483.</note></p>
            <p>Erjavec je še enkrat poudaril, da je tedanji liberalno kapitalistični družbeni in
                gospodarski red krivičen in nevzdržen in ga je treba bistveno preurediti. Toda
                dejavnik njegove preureditve ne more biti marksizem, ker odklanja vse reforme in
                hoče revolucijo. Ker je Marx preziral pomen idej, ni znal nikoli vzbuditi pozitivnih
                ustvarjajočih sil, ki bi gradile nov družbeni red, temveč je le podiral starega. Pa
                še tu je bil enostranski in je pretiraval, ko je vse torišče družbenega življenja
                videl le v nasprotju med kapitalom in proletariatom, ki ga bo rešila revolucija.
                »Ali naj tako izgleda rešitev socijalnega vprašanja in ali naj za tako bodočnost
                človeštvo potepta in zavrže pridobitve vse svoje tisočletne preteklosti?« je
                spraševal Erjavec. Ne, je odgovarjal, in tudi proizvajanje ne more postati cilj
                življenja, saj je le njegovo sredstvo. Komunizem pa hoče delavstvo dvigniti v edini
                družbeni sloj in delo postaviti za edino merilo družbenega življenja. Po
                marksističnih materialističnih nazorih naj bi se vsa družba spremenila v
                proizvajalno gospodarsko zadrugo, v kateri bi vsi »neproduktivni« stanovi
                (duhovniki, umetniki in drugi) izginili.<note place="foot" xml:id="ftn122" n="120"> Ibid., 472, 475.</note></p>
            <p>Razmislek o odrešenjski možnosti komunizma je Erjavca skozi razčlenitev marksistične
                teorije in razmer v ZSSR privedel k načelnemu opozorilu, da zanikanje kapitalizma še
                ni socializem in še manj komunizem. »Za kar danes gre, je to, da se človek prizna
                kot osebnost z vsem svojim naravnim pravom in da se z njim ne bo delalo več kot z
                blagom, kar ravno delata oba: liberalni kapitalizem in marksistični komunizem.«
                Ponovil je, da proletariat ne potrebuje komunizma, temveč rešitev izpod jarma
                kapitalizma v taki družbeni ureditvi, ki bo prinesla resnično svobodo in socialno
                blaginjo. Boljševiški sistem, ki ga demagoško imenujejo diktatura proletariata, to
                ni. V komunistični Rusiji vlada peščica poklicnih revolucionarjev, ki izvaja
                diktaturo svoje boljševiške stranke, kar ni v sozvočju z Marxovim in Engelsovim
                naukom. Marx in Friedrich Engels sta namreč trdila, da mora kapitalizem veliko
                večino prebivalstva najprej spremeniti v proletariat, nato pa bo ta večina prevzela
                oblast po demokratični poti in izvedla prehod iz kapitalistične države v
                komunistično družbo. To prehodno dobo sta imenovala »revolucionarno diktaturo
                proletariata«. Lenin pa je pobral le Marxov izraz, kar pa je poimenoval kot
                diktaturo proletariata, je dejansko le nasilna vlada boljševistične oligarhije. Tudi
                revolucija naj bi bila po Marxovem in Engelsovem pojmovanju dolgotrajna družbena
                preosnova, medtem ko za Leninove boljševike pomeni le nasilje, ki ga imajo pravico
                izvajati ne le nad meščanstvom, temveč tudi nad delavstvom, ki ga je po Leninu
                kapitalizem globoko pokvaril. Medtem ko je Marx trdil, da kapitalizem s svojim
                razvojem oblikuje zaveden proletariat, je Lenin v delavstvu videl le skvarjeno
                množico, ki jo lahko izboljša in za komunizem usposobi šele diktatura avantgarde
                delavskega razreda, to je boljševiške stranke.<note place="foot" xml:id="ftn123" n="121"> Ibid., 475–79, 487, 488, 491,
                493.</note></p>
            <p>Erjavec je opozoril tudi na druga nasprotja med marksizmom in leninizmom. Če je bil
                zanj marksizem napačen in nesprejemljiv kot filozofski in gospodarski program,
                medtem ko proti njegovim političnim nazorom ni imel pripomniti ničesar posebnega,
                saj so le naravna posledica prvih dveh, je v leninizmu videl tako spačenje
                marksističnega političnega programa, »da se ježijo človeku lasje, ko proučuje
                njegovo strahotno demagogijo«. Marksizem in leninizem se razlikujeta že v pojmovanju
                države. Marksizem trdi, da bo država odmrla sama od sebe po nastopu komunistične
                družbe, do katere bo nujno prišlo po zakonih zgodovinskega materializma, Lenin pa
                izrecno govori o nasilnem uničenju države, ker je to socialistični (komunistični)
                cilj. Po Marxu in Engelsu je sprememba družbenih odnosov pogoj za politično
                revolucijo, Lenin pa je zagovarjal načelo, da je treba z nasilno politično
                revolucijo umetno izvesti tudi spremembo družbenih odnosov. Lenin se je iz dvojnosti
                Marxovega značaja – po eni strani je bil suh in mrzel učenjak, po drugi pa demonski
                revolucionar – osredotočil predvsem na Marxa revolucionarja, da je podpiral svoj
                revolucionarni nagon. »<hi rend="italic">Leninizem</hi> je torej <hi rend="italic">izraz tega marksizma</hi>, ki je pa v marsičem potvorjen, zaradi česar je tudi
                boljševiška revolucija nekaka <hi rend="italic">zmes zagrizenosti v marksizem in
                    azijatskega barbarstva</hi>«, je ugotavljal Erjavec. Engels npr. nasilju ni
                pripisoval zgodovinskega pomena. Nasilje brez dozorelosti družbenih odnosov je bilo
                zanj samo nasilje, če pa so ti že zreli za nov družbeni red, je njegova vloga zelo
                skromna. V tem pogledu je Lenin dobesedno potvarjal Marxove in Engelsove nauke. To
                se pokaže ob razumevanju pariške komune. Ta je po njunem dokazala, da delavstvo ne
                more kratko malo prevzeti meščanskega državnega aparata, medtem ko je to za Lenina
                pomenilo, da je treba popolnoma razdejati vse, kar količkaj spominja na meščansko
                ureditev države. Boljševizem se tudi ni boril le proti meščanstvu kot razredu, ampak
                je bil in je še danes rabelj milijonov posameznikov, ki jih je treba, že razlaščene,
                obenem z njihovimi potomci, preganjati do smrti. To bije naravnost v obraz Marxovemu
                odklanjanju osebnega obtoževanja kapitalistov. Po njem je bil gospodarski razvoj
                družbe naraven proces in osebe ne morejo biti odgovorne za razmere, katerih
                posledice predstavljajo. Še odločnejši je bil Engels, ki je poudaril, da se noben
                komunist ne sme maščevati nad posamezniki ali sploh misliti, da bi posamezniki iz
                vrst meščanstva lahko ravnali drugače, kot so. Komunizem se ne sme ponižati na vlogo
                rablja. To so sedaj v največji meri počnejo boljševiki. Obenem pa, tako kot fašizem,
                pogansko poveličujejo obstoječo državo, češ da je ta vsemogočna.<note place="foot" xml:id="ftn124" n="122"> Ibid., 485–89, 475.
                </note></p>
            <p>Leninovo izneverjenje Marxovim pogledom je Erjavec prikazal še z enim opozorilom na
                pariško komuno. Boljševiško trditev, da le nadaljujejo njeno delo, je ovrgel kot
                zavestno laž, saj so že volitve v komuno izvedli svobodno in demokratično. V njej so
                sodelovale štiri izrazito nasprotne stranke (četrtina poslancev je bila iz
                konservativnega meščanstva), razglasili so popolno osebno svobodo in svobodo vesti,
                dela, združevanja in tiska. Dotaknili se niso ne kapitala Narodne banke ne zasebnega
                premoženja, imetje nasprotnikov, ki so pobegnili, pa so celo popisali in prepustili
                sodišču, da jim določi višino odškodnine. Glede na to je Marx upravičeno hvalil
                zmernost komune pri uresničevanju socialističnih zahtev in v njej videl resnično
                demokratično ustanovo. Tu se boljševizem s svojim uničenjem vseh osebnih,
                političnih, gospodarskih in kulturnih svoboščin ne more razglašati za dediča pariške
                komune. Sicer pa v Rusiji, v kateri ni bilo pravih razredov in razrednih bojev v
                modernem pomenu besede, zmaga komunizma po načelih Marxovega zgodovinskega
                materializma v bližnji prihodnosti ni mogoča. Zato je tam tudi prevladala politično
                revolucionarna misel z nihilistično anarhističnim obeležjem. Ob 80 odstotkih kmetov
                in analfabetov je oblast lahko obdržala le strogo disciplinirana stranka z uporabo
                vseh demagoških gesel in skrajnega terorja. Notranjo moč ji daje predvsem fanatična
                vera v idejo, kakršna se je lahko porodila samo v deželi s tako religioznim značajem
                vse narodne miselnosti, kot je Rusija, in kjer je cerkev na socialnem področju
                ostala povsem brezplodna. A v ruskem narodu živi izredno močna vera v neko višjo
                človečnost in odrešilno poslanstvo »svete Rusije«, ki se prepleta z
                revolucionarnostjo, med izobraženci pa je že od nekdaj tlela fanatična vera, da
                morajo uresničiti ideje, ki so jih po svoje predelane prinašali iz Evrope. Marksizem
                zato za ruske boljševike ni le politično socialni program, temveč verstvo, ne samo
                teorija in metoda, ampak razodetje, ki stoji izven vsake kritike. Zato je treba
                izločiti vse, ki ne soglašajo z boljševiškim političnim in gospodarskim programom.
                »Marksistični komunizem je zaradi svojega materijalističnega pojmovanja človeka in
                življenja že sam na sebi odvraten, a v stiku z nekulturno in zagonetno rusko maso je
                podivjal in se <hi rend="italic">poazijatil</hi>, zato tudi ni čudno, če iščejo
                boljševiki ravno v Aziji svojo bodočnost.«<note place="foot" xml:id="ftn125" n="123"> Ibid., 489, 490, 494–96.</note></p>
            <p><hi rend="italic">»Praktični Lenin [je] zanikal Marxa teoretika«</hi>, je Erjavec
                povzel svoj pogled na marksizem-leninizem. Komunistična družba brez nasilja se je
                izkazala za varljive sanje, zato bo kot nevzdržna morala pasti tudi teorija in
                ostala bo samo praksa, to je goli, surovi in prostaški despotizem. Ta je veliko bolj
                okruten, kot so bili vsi dosedanji, kajti obsega človeka v celoti in ne zahteva samo
                običajne pokorščine. Vsemu, kar drugače misli ali čuti, odreka pravico do obstoja.
                Je mešanica idealizma in fanatizma, genialnosti in znorelosti, napredka in
                barbarizma, hladnega računanja in sanjaštva, Evrope in Azije. »Rusija še ni
                dotrpela, še več, v to temo menda pada vsa Evropa.«<note place="foot" xml:id="ftn126" n="124"> Ibid., 497, 499,
                    500.</note></p>
            <p>Na koncu poglobitve v boljševiški zgodovinski pojav je Erjavec poudaril, da pri njem
                ni ključno le vprašanje, ali se mu bo posrečil njegov gospodarski poskus, ampak gre
                za vprašanje njegovega značaja kot novega verstva, ki naj izpolni smisel življenja.
                »Če pogledamo današnje kapitalistično gospodarstvo, ga je s tega vidika komaj mogoče
                pobijati, toda če bi bilo današnje stanje dobro, bi do boljševizma sploh ne bilo
                prišlo. Kajti boljševiški komunizem je le <hi rend="italic">otrok današnjega
                    brezbožnega kapitalizma</hi>. Tudi ga ne moremo presojati z zgodovinsko
                dušeslovnega vidika, kajti potem bi morali reči, da odgovarja le ruski zaostalosti
                in azijatizmu. Njegova moč tiči v njegovih socijalnih in političnih obetih in
                njegova ranljiva točka je predvsem dejstvo, da vodi do popolnoma drugih posledic kot
                jih je pa obljubljal.« Vse družbene in gospodarske spremembe namreč ne morejo
                spremeniti človeka in njegove duše. Nečloveški značaj boljševizma temelji ravno na
                tem, da namenoma noče videti in poznati človeške narave, kakršna v resnici je,
                temveč jo hoče za vsako ceno spremeniti. To nujno vodi v surovo tiranijo.
                Učinkovitost komunistične propagande pa je na drugi strani v tem, da se lahko
                sklicuje na resnične grehe in napake današnjega družbenega reda. »V tem pogledu ima
                v mnogem prav, zato ga tudi ne moremo pobijati s stališča današnjega družabnega
                reda, temveč ga smatramo lahko za nekako
                <hi rend="italic" xml:space="preserve">sodišče današnje meščanske družbe </hi>in za
                usodno odkritje njenih grehov, ki smo jih le predolgo zakrivali in trpeli.«
                Boljševizem trdi, da gre predvsem za gospodarstvo in politiko, tu pa je gotovo
                veliko gnilega. V tem pogledu obeta življenju novo smer in nov smisel ter spretno
                izrabljajoč vse današnje težave k sebi vabi vse ponižane in razžaljene, ki od njega
                pričakujejo rešitev.<note place="foot" xml:id="ftn127" n="125"> Ibid., 499–501.</note></p>
            <p>Za Erjavca je bilo nesporno, da bo marksistični komunizem močno vplival na vso
                svetovno zgodovino, čeprav je nesprejemljiv za človeštvo in tudi ne bo do temelja
                preobrazil celotne zaostale Rusije. Toda boljševiško načrtno gospodarstvo bo morda
                kljub vsem svojim oviram in napakam povzročilo, da bo gospodarsko zaostala Rusija
                dohitela ostalo Evropo. To sicer ne dokazuje, da je državni kapitalizem izvedljiv
                tudi v gospodarsko naprednih državah. Njegova moč pa je v tem, da prinaša nekaj
                novega, kar bi utegnilo omiliti dosedanje krize. Za zaostalo Rusijo je bil marksizem
                z načrtnim gospodarstvom novo verstvo, za kulturno Evropo pa more biti le eden od
                mnogih socialnopolitičnih nazorov. Res pa bodo tla zanj tem bolj plodna, čim večja
                kriza bo vladala v Evropi. »Zato bi moral biti boljševizem <hi rend="italic">vest
                    današnjega kulturnega človeštva</hi> in oblastnikov, prst božji in resno svarilo
                vsem, ki kršijo božje zakone. Kajti če bi tega kršenja ne bilo, bi tudi boljševizem
                ne pomenjal take resne nevarnosti.« Bridke izkušnje proletarskih in nacionalističnih
                diktatur grozijo, da se človek vrne v novodobno poganstvo. »Ali naj pade človeštvo
                res na raven <hi rend="italic">uniformiranih in kasarniranih čred</hi>, ki jih peha
                trda pest diktatorjev vseh barv in pokolenj proti neznani usodi?«<note place="foot" xml:id="ftn128" n="126"> Ibid., 501–03.</note></p>
            <p>To je bilo končno Erjavčevo opozorilo. Svoje véliko delo je zaključil z usmeritvijo k
                iskanju rešitve in resnice v socialnem vprašanju, utemeljenem v katoliškem nauku.
                Osmišljuje jo spoznavni poudarek, da je »današnji liberalno kapitalistični družabni
                red /…/ nevzdržen, marksistično komunistični pa nemogoč, oziroma vodi v najnižje
                barbarstvo. Vsak izmed njiju ima po nekaj dobrega, toda oba vodita v pogubno
                skrajnost. Individualizem, na katerem sloni liberalni kapitalizem, dobro poudarja
                pravice osebnosti, a jih zelo pretirava, komunizem pa pravilno naglaša, da je človek
                socijalno bitje, a zmotno zanikuje, da je obenem tudi oseba. Kaj tedaj? Odgovor
                lahko posnamemo že iz navedenega: skladna združitev prednosti in izločitev zmot obeh
                ter vrnitev vsega življenja na večno veljavne božje nravne zakone, kakršne je
                zapisal sam Bog že v človeško dušo in kakršne imamo oblikovane tudi v
                    evangeliju.«<note place="foot" xml:id="ftn129" n="127">
                        Ibid., 504.</note> Tu je Erjavec spomnil na nove katoliške poglede v
                socialnem vprašanju. Podrobno je predstavil znani okrožnici
                <hi rend="italic" xml:space="preserve">Rerum novarum </hi>in
                <hi rend="italic" xml:space="preserve">Quadragesimo anno </hi>papežev Leona XIII. in
                Pija XI. ter sklenil, da sodobni položaj jasno kaže, po kateri poti naj se hodi:
                treba je rešiti človeško družbo pred strašnim propadom, v katerega bo zdrvela, če bo
                prezirala evangelijske nauke in pustila, da vladajo razmere, ki gazijo človeške in
                božje zakone. »Naj se zedinijo vsi, ki so blage volje, da vsaj nekaj store za
                krščansko obnovo človeške družbe, ki jo je Leon XIII. s svojo nesmrtno okrožnico
                Rerum novarum započel, da bo v vsem in nad vsem Kristus vladal, Kristus kraljeval,
                ki mu bodi čast in slava in oblast na vekov veke.«<note place="foot" xml:id="ftn130" n="128"> Ibid., 505–26.</note> Za Erjavca je končni
                dejavnik v opredelitvi glede vprašanja boljševizma imel svetovnonazorski pomen,
                rešitev socialnega problema pa je, črpajoč iz Ušeničnika, ki ga je v svojem delu
                tudi omenil, videl v krščanski družbeni reformi.</p></div>
            <div><head>V.</head>
            <p> V meščanskem taboru so imeli dober vpogled v revolucionarni oktober in njegovo
                državo. Slovensko javnost so v tridesetih letih široko seznanjali s komunizmom
                nasploh in še posebej z dogajanjem v ZSSR. V vodilnih slovenskih političnih
                dnevnikih <hi rend="italic">Slovencu</hi> in
                <hi rend="italic" xml:space="preserve">Jutru </hi>so objavili številne članke, ki so
                poročali o notranjih bojih v vodstvu boljševiške stranke, strahovladi politične
                policije, čistkah v stranki, vojski in policiji, stalinskih sodnih procesih in z
                njimi povezanih usmrtitvah, grozljivih razmerah v kazenskih taboriščih,
                preseljevanju celih narodov, tlačenju Ukrajincev, kolektivizaciji vasi, revščini in
                lakoti, industrializacijskih naporih, težavah na gospodarskem področju,
                stahanovstvu, zatiranju ruske revolucionarne umetnosti, preganjanju vere, rušenju
                cerkva in umorih duhovnikov, moralnem propadu nasploh in razpadu družine, novi
                sovjetski ustavi, vlogi ZSSR v španski državljanski vojni, nemško-sovjetskem paktu
                ter napadu ZSSR na Finsko leta 1939.<note place="foot" xml:id="ftn131" n="129"> Vida Deželak Barič, »Stereotipi o slovenskih
                        komunistih v obdobju ilegale,« v: <hi rend="italic">Mitsko in stereotipno v
                            slovenskem pogledu na zgodovino: zbornik 33. zborovanja Zveze
                            zgodovinskih društev Slovenije: Kranj, 19.–21. oktober 2006</hi>, ur.
                        Mitja Ferenc in Branka Petkovšek (Ljubljana: Zveza zgodovinskih društev
                        Slovenije, 2008), 166. Marko Jenšterle, ur., <hi rend="italic">Pogledi na
                            Sovjetsko zvezo: zbornik</hi> (Ljubljana: Univerzitetna konferenca ZSMS:
                        Republiška konferenca ZSMS, 1986), 25–341. </note> Svarjenje pred
                vsesplošno destruktivnostjo, zločinskostjo in internacionalnim značajem komunizma so
                bile poglavitne značilnosti teh zapisov.<note place="foot" xml:id="ftn132" n="130"> Deželak Barič, »Stereotipi o slovenskih
                        komunistih,« 166. Zgodovinopisno obravnavo omenjene izmaličene družbene
                        prakse in političnega ravnanja v ZSSR gl. v Marjan Britovšek,
                        <hi rend="italic" xml:space="preserve">Carizem revolucija stalinizem: družbeni razvoj v Rusiji in perspektive socializma: II. knjiga </hi>(Ljubljana:
                        Cankarjeva založba, 1980), 208–54. Marjan Britovšek,
                        <hi rend="italic" xml:space="preserve">Stalinov termidor </hi>(Ljubljana:
                        Cankarjeva založba, 1984), 333–96.</note>
                <hi rend="italic">Slovenec</hi> je v letih 1937–1939 v vrsti nadaljevanj objavil
                tudi celovitejše zapise tujih avtorjev (Andréja Gida, Rolanda Dorgelèsa in
                ukrajinskega nadduhovnika Aleksija Pelipenka), ki so na podlagi svojih izkušenj
                pisali o razmerah v ZSSR. Že leta 1934 je v več nadaljevanjih predstavil tudi
                bistvene poudarke iz knjige Hermana Fehsta o zvezi med judovstvom in boljševizmom.
                Srhljiva podoba o boljševizmu in razmerah v ZSSR, ki je rasla pred očmi bralca
                meščanskega tiska, je bila namenjena tudi ideološki vojni proti komunizmu.<note place="foot" xml:id="ftn133" n="131"> Marko Jenšterle,
                        »Sokolji in orlovski pogledi na zibelko boljševizma,« v: Marko Jenšterle,
                        ur., <hi rend="italic">Pogledi na Sovjetsko zvezo: zbornik</hi> (Ljubljana:
                        Univerzitetna konferenca ZSMS: Republiška konferenca ZSMS, 1986), 14, 15,
                        16, 20, 21.</note></p></div>
            <div><ab type="milestone" style="text-align:center">* * *</ab>
            <p> V meščanskem taboru so marksističnim idejnim temeljem oktobrske revolucije, njenim
                vzrokom in izvedbi ter družbenim, političnim, kulturnoprosvetnim in
                socialnogospodarskim razmeram, ki so zrasle iz nje, namenili opazno pozornost.
                Pogledi, ki so jih ob tem izrazili, so se v marsičem ujemali s kasnejšim
                spoznavanjem sovjetske zgodovine, v tedanjem času pa so služili oblikovanju
                meščanske slike o komunizmu in boljševiški revoluciji v slovenskem prostoru. To
                sliko, deloma izrisano tudi <hi rend="italic">sine ira et studio</hi>, so lahko
                videli vsi, tisti, ki so bili svoj pogled pripravljeni ustaviti na njej, pa so lahko
                prisluhnili meščanski idejni in politični protikomunistični govorici. Ta je na
                podlagi svojega razumevanja človeške družbe in posameznika v njej v krvavem
                oktobrskem prelomu ter v njem porojenem sovjetskem družbenem, političnem in
                gospodarskem razvoju videla temeljno civilizacijsko grožnjo svetu, ki ga je živela
                in zavestno podpirala. Čeprav so v meščanskem taboru zgodovinsko razumeli oktobrski
                pojav in na trenutke menili, da lahko tudi drugim socialnim gibanjem ponudi nekatere
                družbene in gospodarske rešitve, njegovih posledic niso sprejemali. Ob tem, ko so
                bolj ali manj odklanjali druga totalitarna sistema moderne – fašizem in nacizem<note place="foot" xml:id="ftn134" n="132"> Jurij Perovšek,
                        »Odnos političnih strank in skupin do fašizma in nacizma pred drugo svetovno
                        vojno,« v: <hi rend="italic">Odpor 1941: zbornik s posveta ob 60. letnici
                            Osvobodilne fronte slovenskega naroda</hi>, ur. Zdenko Čepič in Tanja
                        Velagič (Ljubljana: Društvo za preučevanje zgodovine, literature in
                        antropologije: Glavni odbor Zveze združenj borcev in udeležencev
                        narodnoosvobodilnega boja Slovenije, 2001), 105–12. V zvezi z odnosom
                        katoliške strani do fašizma in nacizma Anka Vidovič-Miklavčič opozarja, da
                        je, čeprav ju je imela za svoja sovražnika, v tem delu slovenske politike
                        »prevladovalo stališče, da sta brezbožni komunizem in boljševizem vendarle
                        večje zlo, ker sta nepomirljiva sovražnika krščanske kulture, katolicizma in
                        s tem tudi slovenskega naroda. Zato velja brezkompromisni boj predvsem
                        njima.« – Anka Vidovič-Miklavčič,
                        <hi rend="italic" xml:space="preserve">Mladina med nacionalizmom in katolicizmom: pregled razvoja in dejavnosti mladinskih organizacij, društev in gibanj v liberalno-unitarnem in katoliškem taboru v letih 1929–1941 v jugoslovanskem delu Slovenije </hi>(Ljubljana:
                        Študentska organizacija Univerze, 1994), 249.</note> – so, vključno s
                protisemitskim stališčem, opozarjali na nedemokratično, vseobsegajočo razredno
                boljševiško oblast, kolektivistični in protiverski značaj sovjetske skupnosti, vanjo
                vraščeno osebno negotovost in, ob priznavanju nekaterih gospodarskih in prosvetnih
                uspehov, na njen neobetavni družbeni in gospodarski razvoj. Za meščanski tabor je
                bil boljševizem njegov ključni nasprotnik, izjavljanje boja proti njemu pa je bilo
                stalnica meščanske politike v Kraljevini SHS/Jugoslaviji. Bila je sestavni del njene
                ideološke podlage, ki so ji na katoliški strani dali tudi prepoznavni
                svetovnonazorski naboj. V taki ideološki in politični drži je meščanski tabor
                dočakal konec jugoslovanske kraljevine in vstopil v čas druge svetovne vojne na
                Slovenskem. </p></div>
        </body>
        <back>
       <div type="bibliography">
           <head>Viri in literatura</head>
           <listBibl>
           <head>Časopisni viri</head>
                <bibl>Bobrinskij, Vladimir grof. »O sedanji in bodoči Rusiji.« <hi rend="italic">Slovenski narod</hi>, 23. 6. 1919, 2.</bibl>
                <bibl><hi rend="italic">Slovenec</hi>, 30. 10. 1925, 1. »Dr. Korošec v Splitu.« </bibl>
                <bibl>Drin. [Ahčin, Ivan]. »Dvajsetletnica sovjetov.« <hi rend="italic">Slovenec</hi>, 7. 11. 1937, 1.</bibl>
                <bibl>»Dnevne vesti: na čast ruski delegaciji.« <hi rend="italic">Slovenski
                    narod</hi>, 17. 6. 1919, 2.</bibl>
                <bibl><hi rend="italic">Slovenec</hi>, 24. 7. 1937, 4. »Drobne novice: <hi rend="italic">komunizem in komunistična Rusija</hi>.« </bibl>
                <bibl><hi rend="italic">Jutro</hi>, 9. 11. 1937, 1. »Dvajset let boljševiške
                    Rusije.« </bibl>
                <bibl><hi rend="italic">Slovenec</hi>, 26. 7. 1936, 1. »Kje je sovražnik?.« </bibl>
                <bibl><hi rend="italic">Slovenski narod</hi>, 23. 7. 1921, 1. »† Milorad Drašković.« </bibl>
                <bibl><hi rend="italic">Slovenec</hi>, 25. 7. 1919, 1. »Moderni politiki.« </bibl>
                <bibl><hi rend="italic">Slovenec</hi>, 9. 11. 1917, 1. »Nova revolucija na Ruskem.
                    Ministri ujeti. Kerenskij pobegnil. Ljenin gospodar položaja.« </bibl>
                <bibl><hi rend="italic">Slovenski narod</hi>, 8. 11. 1917, 1. »Pred novimi boji na
                    Ruskem.« </bibl>
                <bibl><hi rend="italic">Slovenski narod</hi>, 24. 7. 1919, 1. »Politične vesti: <hi rend="italic">priznanje.</hi>« </bibl>
                <bibl>Prof. –umov. »Ruski boljševizem.« <hi rend="italic">Slovenski narod</hi>, 21.
                    6. 1919, 1–2.</bibl>
                <bibl>Prof. –умовь. »Ruski boljševizem. II.« <hi rend="italic">Slovenski narod</hi>,
                    24. 6. 1919, 1.</bibl>
                <bibl>Prof. –умовь. »Ruski boljševizem. III.« <hi rend="italic">Slovenski
                    narod</hi>, 26. 6. 1919, 1.</bibl>
                <bibl>Prof. –умовь. »Ruski boljševizem. IV.« <hi rend="italic">Slovenski narod</hi>,
                    5. 7. 1919, 1.</bibl>
                <bibl>Prof. –умовь. »Ruski boljševizem. V.« <hi rend="italic">Slovenski narod</hi>,
                    14. 7. 1919, 1.</bibl>
                <bibl>Prof. –умовь. »Ruski boljševizem. VI.« <hi rend="italic">Slovenski narod</hi>,
                    21. 7. 1919, 1–2.</bibl>
                <bibl>Prof. –умовь. »Ruski boljševizem.« <hi rend="italic">Slovenski narod</hi>, 28.
                    7. 1919, 1.</bibl>
                <bibl>Prof. –умовь. »Ruski boljševizem.« <hi rend="italic">Slovenski narod</hi>, 29.
                    7. 1919, 1.</bibl>
                <bibl>Prof. –умовь. »Ruski boljševizem. VIII.« <hi rend="italic">Slovenski
                    narod</hi>, 7. 8. 1919, 1–2.</bibl>
                <bibl>Prof. –умовь. »Ruski boljševizem.« <hi rend="italic">Slovenski narod</hi>, 10.
                    8. 1919, 1–2.</bibl>
                <bibl><hi rend="italic">Slovenski narod</hi>, 24. 3. 1919, 1. »Rudeča nevarnost.« </bibl>
                <bibl><hi rend="italic">Slovenec</hi>, 8. 11. 1927, 1. »7. XI. 1917 – 7. XI. 1927.« </bibl>
                <bibl><hi rend="italic">Slovenski narod</hi>, 25. 7. 1919, 1. »Slovenski boljševizem
                    in njegovi pospeševatelji.« </bibl>
                <bibl>Tavčar, Ivan. »Benešev kontrakt.« <hi rend="italic">Slovenski narod</hi>, 12.
                    9. 1920, 1.</bibl>
                <bibl>Tavčar, Ivan. »Komunizem?.« <hi rend="italic">Slovenski narod</hi>, 18. 4.
                    1920, 1.</bibl>
                <bibl>Tavčar, Ivan. »Za kulturo in človekoljublje.« <hi rend="italic">Slovenski
                    narod</hi>, 31. 5. 1919, 1.</bibl>
                <bibl><hi rend="italic">Slovenski narod</hi>, 24. 1. 1924, 1. »Vladimir
                    Ilijč-Uljanov-Ljenin.« </bibl>
                <bibl><hi rend="italic">Slovenski narod</hi>, 7. 11. 1920, 1–2. »Z zbora demokratske
                    stranke.« </bibl>
                <bibl><hi rend="italic">Slovenec</hi>, 8. 4. 1920, 1–5. »Zbor zaupnikov Slovenske
                    ljudske stranke.« </bibl>
           </listBibl> 
            <listBibl><head>Tiskani viri in literatura</head>
                <bibl>Adamič, Marjeta, Marjeta Čampa, Jasna Fischer, Milica Kacin-Wohinz, France
                    Kresal, Alenka Nedog-Urbančič, Janko Prunk, Franc Rozman, Boris M. Gombač in
                    Mitja Košir, ur. <hi rend="italic">Viri za zgodovino komunistične stranke na
                        Slovenskem v letih 1919–1921</hi>. Ljubljana: Partizanska knjiga,
                    1980.</bibl>
                <bibl>Ahčin, Ivan. <hi rend="italic">Komunizem: največja nevarnost naše dobe</hi>.
                    Ljubljana: Zveza fantovskih odsekov, 1939.</bibl>
                <bibl>Britovšek, Marjan. <hi rend="italic">Carizem revolucija stalinizem: družbeni
                    razvoj v Rusiji in perspektive socializma: II. knjiga</hi>. Ljubljana:
                    Cankarjeva založba, 1980.</bibl>
                <bibl>Britovšek, Marjan. <hi rend="italic">Stalinov termidor</hi>. Ljubljana:
                    Cankarjeva založba, 1984. </bibl>
                <bibl>Brodar, Janez. »Ob petinsedemdesetletnici mojega življenja.« V: <hi rend="italic">Le vkup, le vkup uboga gmajna: preganjanje kmetov in kmečki
                    upori v Sloveniji 1945–1955</hi>, ur. Jože Dežman, 269–325. Ljubljana in
                    Dunaj: Mohorjeva družba, 2011.</bibl>
                <bibl>Deželak-Barič, Vida. »Osvobodilna fronta in dr. Lambert Ehrlich.« V: <hi rend="italic">Ehrlichov simpozij v Rimu</hi>, ur. Edo Škulj, 343–54. Celje:
                    Mohorjeva družba, 2002.</bibl>
                <bibl>Deželak Barič, Vida. »Stereotipi o slovenskih komunistih v obdobju ilegale.«
                    V: <hi rend="italic">Mitsko in stereotipno v slovenskem pogledu na zgodovino:
                        zbornik 33. zborovanja Zveze zgodovinskih društev Slovenije: Kranj, 19.–21.
                        oktober 2006</hi>, ur. Mitja Ferenc in Branka Petkovšek, 165–73. Ljubljana:
                    Zveza zgodovinskih društev Slovenije, 2008.</bibl>
                <bibl>E.[hrlich], L.[ambert]. »Ruski boljševizem.« <hi rend="italic">Čas</hi> 18,
                    št. 4/5, 6 (1923/24): 192–217, 275–95.</bibl>
                <bibl>Erjavec, Fran. <hi rend="italic">Komunizem in komunistična Rusija</hi>.
                    Ljubljana: Jugoslovanska knjigarna, 1937.</bibl>
                <bibl>Griesser-Pečar, Tamara. »Odnos Aleša Ušeničnika do komunizma in komunistične
                    revolucije.« V: <hi rend="italic">Aleš Ušeničnik, čas in ideje. 1868–1952:
                        zbornik razprav s simpozija SAZU ob 50. obletnici smrti</hi>, ur. Matija
                    Ogrin in Janez Juhant, 179–90. Celje: Mohorjeva družba, 2004.</bibl>
                <bibl>Hribar, Ivan. »K sovražnostim med Sovjetsko Rusijo in Finsko.«
                    <hi rend="italic" xml:space="preserve">Misel in delo </hi>6, št. 1 (1940):
                    6–12.</bibl>
                <bibl>Hribar, Ivan. »Sojuz sovjetskih socijalističeskih respublik (SSSR): s ptičjega
                    razgleda.« <hi rend="italic">Misel in delo</hi> 7, št. 1 (1941): 4–11.</bibl>
                <bibl>Hribar, Ivan. »Sojuz sovjetskih socijalističeskih respublik (SSSR): II.« <hi rend="italic">Misel in delo</hi> 7, št. 2-3 (1941): 43–46.</bibl>
                <bibl>Hribar, Ivan. »Velika neznanka: I.« <hi rend="italic">Misel in delo</hi> 6,
                    št. 8-9 (1940): 183–94.</bibl>
                <bibl>Hribar, Ivan. »Velika neznanka: III.« <hi rend="italic">Misel in delo</hi> 6,
                    št. 12 (1940): 281–86.</bibl>
                <bibl><hi rend="italic">Izgubljeni spomin na Antona Korošca: iz zapuščine Ivana
                    Ahčina</hi>, ur. Bojan Godeša in Ervin Dolenc. Ljubljana: Nova revija,
                    1999.</bibl>
                <bibl>Jenšterle, Marko, ur. <hi rend="italic">Pogledi na Sovjetsko zvezo:
                    zbornik</hi>. Ljubljana: Univerzitetna konferenca ZSMS: Republiška
                    konferenca ZSMS, 1986.</bibl>
                <bibl>Jenšterle, Marko. »Sokolji in orlovski pogledi na zibelko boljševizma.« V: <hi rend="italic">Pogledi na Sovjetsko zvezo: zbornik</hi>, ur. Marko Jenšterle,
                    9–23. Ljubljana: Univerzitetna konferenca ZSMS: Republiška konferenca ZSMS,
                    1986.</bibl>
                <bibl>Kos, Janko. »Aleš Ušeničnik in kritika marksizma.« V: <hi rend="italic">Aleš
                    Ušeničnik, čas in ideje. 1868–1952: zbornik razprav s simpozija SAZU ob 50.
                    obletnici smrti</hi>, ur. Matija Ogrin in Janez Juhant, 167–77. Celje:
                    Mohorjeva družba, 2004.</bibl>
                <bibl>Melik, Vasilij. <hi rend="italic">Slovenci 1848–1918: razprave in članki</hi>.
                    Maribor: Litera, 2002 [i.e.] 2003.</bibl>
                <bibl>Perovšek, Jurij. <hi rend="italic">Na poti v moderno: poglavja iz zgodovine
                    evropskega in slovenskega liberalizma 19. in 20. stoletja</hi>. Ljubljana:
                    Inštitut za novejšo zgodovino, 2005.</bibl>
                <bibl>Perovšek, Jurij. »Odnos političnih strank in skupin do fašizma in nacizma pred
                    drugo svetovno vojno.« V: <hi rend="italic">Odpor 1941: zbornik s posveta ob 60.
                        letnici Osvobodilne fronte slovenskega naroda</hi>, ur. Zdenko Čepič in
                    Tanja Velagič, 105–12. Ljubljana: Društvo za preučevanje zgodovine, literature
                    in antropologije: Glavni odbor Zveze združenj borcev in udeležencev
                    narodnoosvobodilnega boja Slovenije, 2001.</bibl>
                <bibl>Perovšek, Jurij. <hi rend="italic">Programi političnih strank, organizacij in
                    združenj na Slovenskem v času Kraljevine SHS (1918–1929)</hi>. Ljubljana:
                    Arhivsko društvo Slovenije, 1998.</bibl>
                <bibl>Perovšek, Jurij. »Slovenska politika o Leninu po prihodu ruskih beguncev v
                    Kraljevino SHS.« <hi rend="italic" xml:space="preserve">Monitor ISH </hi>18, št.
                    1 (2016): 7–31.</bibl>
                <bibl>Perovšek, Jurij. <hi rend="italic">»V zaželjeni deželi«: slovenska izkušnja s
                    Kraljevino SHS/Jugoslavijo 1918–1941</hi>. Ljubljana: Inštitut za novejšo
                    zgodovino, 2009.</bibl>
                <bibl>Pirc, Jožko. <hi rend="italic">Aleš Ušeničnik in znamenja časov: katoliško
                    gibanje na Slovenskem od konca 19. do srede 20. stoletja</hi>. Ljubljana:
                    Družina, 1986.</bibl>
                <bibl>Stres, Anton. »Neosholastična kritika marksizma.« <hi rend="italic">Bogoslovni
                    vestnik</hi> 58, št. 4 (1998): 505–24.</bibl>
                <bibl>Terseglav, Franc. »Vladimir Ljenin.« <hi rend="italic">Socialna misel</hi> 3,
                    št. 2 (1924): 42–50.</bibl>
                <bibl>Tominšek Perovšek, Mateja. »Uredništvo Slovenca.« V: <hi rend="italic">Slovenec: političen list za slovenski narod (1873–1945): kratek pregled
                    zgodovine ob 140-letnici začetka njegovega izhajanja</hi>, ur. Mateja
                    Tominšek Perovšek, 172–75. Ljubljana: Muzej novejše zgodovine Slovenije,
                    2013.</bibl>
                <bibl>Urbanija, Marko. »Ehrlichova bibliografija.« V: <hi rend="italic">Ehrlichov
                    simpozij v Rimu</hi>, ur. Edo Škulj, 337–42. Celje: Mohorjeva družba,
                    2002.</bibl>
                <bibl>Vidovič-Miklavčič, Anka. <hi rend="italic">Mladina med nacionalizmom in
                    katolicizmom: pregled razvoja in dejavnosti mladinskih organizacij, društev
                    in gibanj v liberalno-unitarnem in katoliškem taboru v letih 1929–1941 v
                    jugoslovanskem delu Slovenije</hi>. Ljubljana: Študentska organizacija
                    Univerze, 1994.</bibl>
            </listBibl></div>
     <div type="summary" xml:lang="en">
         <docAuthor>Jurij Perovšek</docAuthor>
            <head>THE OUTLOOKS OF THE SLOVENIAN BOURGEOIS POLITICS ON THE OCTOBER REVOLUTION UNTIL
                WORLD WAR II</head>
            <head>SUMMARY</head>
            <p>The bourgeois camp, consisting of the liberal and Catholic side in line with the
                usual division, reported on the 7 November 1917 revolution in Russia as soon as a
                few days after its beginning. On 8 November 1917 the liberal newspaper <hi rend="italic">Slovenski narod</hi> wrote about the developments in Petrograd two
                days earlier, i.e. immediately before the revolutionary overthrow; while on 9
                November the Catholic newspaper <hi rend="italic">Slovenec</hi> published the first
                report on the revolution that had taken place. The article stated that the
                provisional government, which had represented a compromise between the bourgeois and
                socialist parties, was gone, while its leader Kerensky fled. "The new authorities
                are imprisoning everyone who might represent an obstacle."</p>
            <p>After the establishment of the Soviet authority and its consolidation against the
                counter-revolution and international intervention in 1921 and 1922, the bourgeois
                camp started reassessing their outlooks on the new level achieved in the global
                historical development. The liberal as well as the Catholic side established that
                the Bolshevik Revolution was a bloody historical response to the preceding
                century-long injustice and crimes of the (Romanov) tzarist past. It was made
                possible by the concurrent war circumstances, deterioration of the social and
                political situation (the pre-Bolshevik civil war) in Russia, and the courage that a
                small group of Bolsheviks with their meticulously-constructed political ideology
                exhibited when they promised the people peace, freedom, and bread. </p>
            <p> Already in the 1920s, the bourgeois politics emphasised very clearly that Bolshevism
                represented a danger from within as well as without. At the beginning of the 1920s,
                the former liberal leader and until 1921 the Mayor of Ljubljana Dr Ivan Tavčar stood
                out due to his resolute rejection of the October Revolution and the Soviet state on
                the basis of his anti-Semitic standpoint. </p>
            <p>The outlooks on the Bolshevik Revolution in Russia and its state were consolidated in
                the bourgeois politics in the 1930s. They were typically exceedingly negative, and
                the only difference between the liberal and the Catholic side were the
                specifically-oriented individual emphases. Apart from expressing a clear anti-Jewish
                standpoint, the liberals established that the Russian Revolution was a paradox in
                view of the Marxist theory according to which socialist revolutions were supposed to
                begin in the industrial countries with a highly-developed working class. Otherwise
                they believed that the development of the Union of Soviet Socialist Republics (USSR)
                until then had attested to the unfeasibility of the Marxist doctrine, regardless of
                how many of its outward signs it exhibited. On the basis of the Russian example, all
                nations should realise that communism as an idea was in fact what it had always been
                declared as by sociologists and psychologists: an utopic idea that could never be
                achieved anywhere. Consequently all the incalculable casualties, unavoidably related
                to every attempt at implementing the communist programme, were futile and senseless.
                In the beginning of the 1940s, one of the historical leaders of the Slovenian
                liberalism Ivan Hribar was also critical of Bolshevism and believed that the further
                development of the USSR hinged on it distancing itself from communist ideas. </p>
            <p>On the Catholic side, the leading contemporary Catholic philosopher Dr Aleš Ušeničnik
                began to study the question of the "Bolshevik communism" in the beginning of the
                1930s. He was able to see the connection between the Marxist historical materialism
                and a certain historical determinism in which there was no room for independent
                moral consciousness and moral assessment of phenomena. He argued for the organic
                corporatist social order as opposed to capitalism and socialism, and saw it as the
                only rightful demand of the future. In Ušeničnik's opinion, it was precisely
                Christianity that had always recognised the corporatist principle as the true
                formative factor of the society and economy.</p>
            <p>Apart from Ušeničnik's philosophical analysis of Marxism and Bolshevism, in the 1930s
                the Catholic side would also evaluate the immediate social, political, ideological,
                and economic consequences of the Bolshevik Revolution. In the first half of the
                1920s, the Catholic side still saw communism or Bolshevism – in spite of rejecting
                it – as a social phenomenon that could provide certain social and economic solutions
                to other social movements as well. However, in accordance with its ideological
                approximation to the authoritarian European state-political systems, the Catholic
                camp would soon radicalise its outlooks on the October Revolution and the Soviet
                state. Dr Ivan Ahčin, the editor-in-chief of the <hi rend="italic">Slovenec</hi>
                newspaper and a visible political Catholicism ideologue, stood out as well: at the
                twentieth anniversary of the Revolution he emphasised that Bolshevism, which was
                predominantly Jewish in nature, had brought less freedom to the Soviet nations as
                the former tzarism. It was also unsuccessful economically. However, communism should
                not be underestimated. It employed the same methods and functioned in accordance
                with the same principles everywhere. Ahčin also emphasised that the enormous
                systematic efforts of the Catholic Church represented the most important foundation
                of the defence against communism until that day. He also presented his outlooks on
                communism in 1939, in his work <hi rend="italic">Communism: the Greatest Danger of
                    Our Time</hi>, in which he criticised the materialistic and anti-religious
                ideological character of communism, condemned the Soviet totalitarian system, its
                anti-family policy and the related efforts to create a collectivist man, and
                described the disastrous social consequences of the Soviet economic and agricultural
                policy. In the second half of the 1930s, the issue of communism and communist Russia
                was also focused on by the Catholic publicist Fran Erjavec, who published an
                extensive study on more than 500 pages in 1937, entitled <hi rend="italic">Communism
                    and Communist Russia.</hi> During the interwar period in Slovenia, this study
                represented the most systematic, detailed and thorough analysis of the social,
                political, and socio-economic reality, brought about by the October Revolution. In
                it Erjavec presented a detailed description of the development of communist ideas,
                the Bolshevik Revolution, as well as the contemporaneous legal, social, political,
                religious, national, economic, financial, cultural, scientific, and educational
                circumstances in the USSR. He also explored the potential of communism as a
                redemptive idea. For Erjavec, who also acknowledged individual successes in the
                development of the Soviet society, Bolshevism was simply Asianised Marxism. His main
                ideological message was that "the today's liberal capitalist social order (...) is
                unbearable; while the Marxist communist order is impossible, or it leads to the
                lowest forms of barbarism. Each of these systems has certain positive aspects, but
                both lead to devastating extremes. The individualism that liberal capitalism is
                based on emphasises personal rights very well, but it also exaggerates in this
                regard; while communism, on the other hand, is correct in its emphasis that humans
                are social beings, yet wrong in its denial that they are individuals as well. What
                to do? The answer can be deduced from what we have already stated: a harmonious
                fusion of advantages and elimination of fallacies of both systems, and the
                restoration of God's eternal natural laws for all life, as God Himself has already
                inscribed them in the human soul and as we have already expressed them in the gospel
                as well." According to Erjavec, the world view was the ultimate factor in forming
                the opinion about the issue of Bolshevism.</p>
            <p>On the basis of their understanding of the human society and individuals in it, the
                members of the Slovenian bourgeois camp – who possessed a thorough insight into the
                revolutionary October and the country it took place in – saw the October social
                overthrow and the consequent Soviet social, political, and economic development as a
                fundamental threat to the civilised world in which they lived and which they
                consciously advocated. Even though they understood the October phenomenon
                historically, they did not accept its consequences. While simultaneously exhibiting
                an anti-Semitic viewpoint, they would underline the totalitarian, all-encompassing
                class-based Bolshevik power, the collectivist and anti-religious character of the
                Soviet community, its inherent personal insecurity, and its unpromising social and
                economic development – even though they did recognise some of its economic and
                educational achievements. The bourgeois camp saw Bolshevism as its key opponent, and
                the declared struggle against it represented a permanent feature of the bourgeois
                politics in the Kingdom of Serbs, Croats and Slovenes/Kingdom of Yugoslavia. This
                was an integral part of its ideological foundations, which the Catholic side
                provided with a distinct world-view moment as well. With such an ideological and
                political attitude, the bourgeois camp saw the end of the Yugoslav Kingdom and
                entered the time of World War II in Slovenia.</p></div>
        </back>
    </text>
</TEI>