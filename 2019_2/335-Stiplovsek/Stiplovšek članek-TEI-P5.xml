<?xml version="1.0" encoding="UTF-8"?><TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Pomembna vloga pravnikov v ljubljanski in mariborski oblastni skupščini
                    (1927–1929) ter banskem svetu Dravske banovine (1930–1941)</title>
                <author>
                    <name>
                        <forename>Miroslav</forename>
                        <surname>Stiplovšek</surname>
                        <roleName>Dr.</roleName>
                        <roleName>zaslužni profesor Univerze v Ljubljani v pokoju</roleName>
                        <address>
                            <addrLine>Vodopivčeva 8</addrLine>
                            <addrLine>SI-1230 Domžale</addrLine>
                        </address>
                    </name>
                </author>
            </titleStmt>
            <editionStmt>
                <edition><date>2019-05-09</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Kongresni trg 1</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/343</pubPlace>
                <date>2019</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">59</biblScope>
                <biblScope unit="issue">2</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term>lawyers</term>
                    <term>Ljubljana Administrative Unit</term>
                    <term>Maribor Administrative Unit</term>
                    <term>Administrative Unit Assembly</term>
                    <term>Drava Banate</term>
                    <term>Ban's Council</term>
                </keywords>
                <keywords xml:lang="sl">
                    <term>pravniki</term>
                    <term>ljubljanska oblast</term>
                    <term>mariborska oblast</term>
                    <term>oblastna skupščina</term>
                    <term>Dravska banovina</term>
                    <term>banski svet</term>
                </keywords>
            </textClass>
        </profileDesc>
        <revisionDesc>
            <listChange>
                <change>
                    <date>2019-10-14</date>
                    <name>Neja Blaj Hribar</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Miroslav Stiplovšek<note place="foot" xml:id="ftn1" n="*"><hi rend="footnote_reference">*</hi>
                    <hi rend="bold" xml:space="preserve">Dr., zaslužni profesor Univerze v Ljubljani v pokoju,
                            Vodopivčeva 8, SI-1230 Domžale</hi></note></docAuthor>
            <docImprint>
                <idno type="cobissType">Cobiss tip: 1.01</idno>
                <idno type="UDC">UDK: 321.01:347.96(=163.6)"1927/1929"</idno>
            </docImprint>
            <div type="abstract">
                <head>IZVLEČEK</head>
                <p><hi rend="italic" style="font-size:10pt">V skladu z določili Vidovdanske ustave
                        (1921) je bila Slovenija razdeljena na ljubljansko in mariborsko oblast,
                        šele v začetku leta 1927 pa sta začeli delovati slovenski oblastni
                        samoupravi, ki sta pomenili delno omilitev centralizma. V ljubljansko in
                        mariborsko oblastno skupščino, ki sta bili njuna najvišja organa, je bilo
                        izvoljenih 15 slovenskih pravnikov. Z opravljanjem pomembnih samoupravnih
                        funkcij so veliko prispevali, da sta slovenski oblastni samoupravi med vsemi
                        33. v državi najbolj uspešno izvajali svoje naloge, pomembne za vsestranski
                        napredek Slovenije, na uredbodajnem področju posebej po zaslugi
                        pravnikov.</hi></p>
                <p><hi rend="italic" style="font-size:10pt" xml:space="preserve">Po združitvi ljubljanske in mariborske oblasti v Dravsko banovino jeseni 1929 je v njej deloval banski svet kot posvetovalni organ bana pri oblikovanju proračuna. Banske svetnike so imenovali ministri za notranje zadeve. Ti so v tridesetih letih kot predstavnike mest in okrajev v banski svet imenovali tudi 32 pravnikov, ki so bili v njem zelo dejavni, zlasti v prizadevanjih za razširitev njegovih avtonomističnih pristojnosti. Vsi najvišji funkcionarji državne obče uprave v oblasteh in banovini so bili pravniki. </hi></p>
                <p><hi rend="italic" style="font-size:10pt">Ključne besede: pravniki, ljubljanska
                        oblast, mariborska oblast, oblastna skupščina, Dravska banovina, banski
                        svet</hi></p>
            </div>
            <div type="abstract" xml:lang="en">
                <head>ABSTRACT</head>
                <head>THE VITAL ROLE OF LAWYERS IN THE LJUBLJANA AND MARIBOR ADMINISTRATIVE UNIT
                    ASSEMBLIES (1927–1929) AND BAN'S COUNCIL OF THE DRAVA BANATE (1930–1941)</head>
                <p><hi rend="italic" style="font-size:10pt">In line with the provisions of the St.
                        Vitus' Day Constitution (1921), Slovenia was divided into the Ljubljana and
                        Maribor Administrative Units. As late as in 1927, the Slovenian
                        Administrative Unit self-governments became operational, which implied a
                        partial mitigation of centralism. Fifteen Slovenian lawyers were elected for
                        the Ljubljana and Maribor Administrative Unit Assemblies, the highest bodies
                        of these two territories. By carrying out essential self-government
                        functions, they contributed significantly to the fact that the Slovenian
                        Administrative Unit self-governments were the most successful among all 33
                        in the state at implementing the tasks, crucial for the multifaceted
                        progress of Slovenia. Lawyers in particular had merit for the developments
                        in the regulatory field.</hi></p>
                <p><hi rend="italic" style="font-size:10pt">After the unification of the Ljubljana
                        and Maribor Administrative Units into the Drava Banate in the autumn of
                        1929, the Ban's Council functioned as the Ban's consultative body with
                        regard to budgeting. The Ban's Councillors were appointed by the Ministers
                        of the Interior. In the 1930s, the Ministers also appointed 32 lawyers as
                        representatives of cities and districts in the Ban's Council. They were
                        exceedingly active, especially in their efforts to expand the autonomous
                        powers of the Ban's Council. All of the highest officials of the general
                        state administration in the Administrative Units and the Banate were
                        lawyers.</hi>
                </p>
                <p><hi rend="italic" style="font-size:10pt">Keywords: lawyers, Ljubljana
                        Administrative Unit, Maribor Administrative Unit, Administrative Unit
                        Assembly, Drava Banate, Ban's Council</hi></p>
            </div>
        </front>
        <body>
            <div>
                <p>Vidovdanska ustava iz leta 1921<note place="foot" xml:id="ftn2" n="1">
                            <hi rend="italic">Uradni list Deželne vlade za Slovenijo</hi>, 27. 7.
                            1921, Ustava kraljevine Srbov, Hrvatov in Slovencev. Jurij Perovšek,
                            »Unitaristični in centralistični značaj vidovdanske ustave,« <hi rend="italic">Prispevki za novejšo zgodovino,</hi> 33, št. 1-2
                            (1993): 17–26.</note> je za dvajseta leta uzakonila unitarizem in
                    centralizem kot temelja državne in politične ureditve, kar so določali zlasti
                    členi o upravnem razkosanju narodnih in zgodovinskih enot ter o osredotočenju
                    vse oblasti v osrednjih državnih organih. Glede na kriterije, da se morajo
                    največje upravne enote oblasti oblikovati po gospodarskih in geografskih
                    kriterijih z največ 800.000 prebivalcev, je vlada s svojo uredbo razdelila
                    državo na 33 oblasti, jugoslovansko Slovenijo na ljubljansko in mariborsko
                    oblast. Kot poseben izraz negacije narodnih meja je bil ljubljanski oblasti, ki
                    je obsegala nekdanjo Kranjsko in tri štajerske okraje, priključen še hrvaški
                    okraj Kastav, mariborski oblasti, ki je obsegala večino Štajerske, Mežiško
                    dolino in Prekmurje, pa je bilo vključeno še Medžimurje.<note place="foot" xml:id="ftn3" n="2">
                            <hi rend="italic">Uradni list pokrajinske uprave za Slovenijo</hi>, 15.
                            5. 1922, Uredba o razdelitvi države na oblasti.</note> Z razkosanjem
                    Slovenije na dve oblasti se »je Slovencem izpodbijalo enega od osnovnih pogojev
                    za skladen nacionalni razvoj v Kraljevini SHS – upravno celovitost njihovega
                    narodnega ozemlja«.<note place="foot" xml:id="ftn4" n="3"> Jurij Perovšek, <hi rend="italic">»V zaželjeni
                                deželi«: slovenska izkušnja s Kraljevino SHS/Jugoslavijo
                                1918–1941</hi> (Ljubljana: Inštitut za novejšo zgodovino, 2009),
                            141.</note> Edina omilitev centralizma je bila uvedba oblastnih
                    samouprav z voljenimi oblastnimi skupščinami in oblastnimi odbori kot njihovimi
                    izvršilnimi organi. Oblastni samoupravni organi so dobili sicer pomembne
                    pristojnosti za gospodarsko-socialne in prosvetno-kulturne dejavnosti,<note place="foot" xml:id="ftn5" n="4">
                            <hi rend="italic">Uradni list pokrajinske uprave za Slovenijo</hi>, 15.
                            5. 1922, Zakon o oblastni in sreski samoupravi.</note> toda njihove
                    odločitve »niso bile dokončne, kajti nadzor nad njihovim poslovanjem je bil še
                    vedno pridržan predstavnikom državne oblasti«. Tako se je centralizem ohranjal
                    tudi »na ravni samoupravnega izvajanja oblasti.«<note place="foot" xml:id="ftn6" n="5"> Perovšek, <hi rend="italic">»V zaželjeni
                                deželi«</hi>, 142, 143</note> Kljub tako omejenim pristojnostim
                    so se centralistični režimi več kot šest let upirali uvedbi oblastnih samouprav.
                    Šele novembra 1926 je kralj razpisal volitve v oblastne skupščine,<note place="foot" xml:id="ftn7" n="6">
                            <hi rend="italic">Uradni list ljubljanske in mariborske oblasti,</hi>
                            30. 11. 1926.</note> tudi po prizadevanjih največje slovenske
                    politične stranke katoliške Slovenske ljudske stranke (SLS), ki se je tedaj
                    odločila, da si bo kot vladna stranka prizadevala za razširitev pristojnosti
                    oblastnih samouprav ter da bo na ta način udejanjila tudi nekatere svoje
                    avtonomistične cilje, pomembne za napredek Slovenije.<note place="foot" xml:id="ftn8" n="7"> Miroslav Stiplovšek, <hi rend="italic">Slovenski parlamentarizem: avtonomistična prizadevanja
                                skupščin ljubljanske in mariborske oblasti za ekonomsko-socialni in
                                prosvetno-kulturni razvoj Slovenije ter za udejanjenje
                                parlamentarizma</hi> (Ljubljana: Znanstveni inštitut Filozofske
                            fakultete, 2000), 75–80. <hi rend="italic">Slovenec</hi>, 16. 11. 1926,
                            262. </note></p>
            </div>
            <div>
                <head>Konstituiranje ljubljanske in mariborske oblastne skupščine 23. februarja 1927
                    in izvolitev pravnikov – oblastnih poslancev na pomembne funkcije</head>
                <p>Na januarskih volitvah je SLS z avtonomističnim programom absolutno zmagala. V
                    ljubljansko oblastno skupščino so bili izvoljeni poslanci sedmih političnih
                    strank, v mariborsko pa celo devetih, kar je bilo pomembno za uveljavljanje
                    pluralizma političnih stališč v njunem delovanju. Toda moč odločanja je bila
                    osredotočena v SLS, ki je imela v 53-članski ljubljanski oblastni skupščini več
                    kot tričetrtinsko večino, v 64-članski mariborski oblastni skupščini pa je bila
                    s skoraj 70 odstotki nekoliko skromnejša, na kar so vplivali volilni rezultati v
                        Medžimurju.<note place="foot" xml:id="ftn9" n="8">
                            Miroslav Stiplovšek, »Volitve v ljubljansko in mariborsko oblastno
                            skupščino leta 1927 in njihove posebnosti glede na parlamentarne volitve
                            v Sloveniji,« <hi rend="italic">Prispevki za novejšo zgodovino,</hi> 54,
                            št. 1 (2014): 119–22.</note> Načelstvo SLS je pred začetkom
                    delovanja oblastnih skupščin sklicalo svoje poslance na sestanek v Celje, na
                    katerem so se opredelili za »enotnost poslovanja in dela samouprav v Sloveniji«.
                    Začetek prizadevanj za razširitev pristojnosti slovenskih oblastnih samouprav pa
                    je bila zahteva, da jima narodna skupščina da pravico za spreminjanje nekdanje
                    deželne zakonodaje. Za okrepitev njunega gmotnega položaja so zahtevali tudi
                    vrnitev deželnega premoženja.<note place="foot" xml:id="ftn10" n="9">
                            <hi rend="italic">Slovenec</hi>, 23. 2. 1927, 43, Centralizem in
                            samouprava.</note></p>
                <p>Politične stranke so pri sestavljanju kandidatnih list za oblastne poslance
                    poskrbele, da so nanje uvrstile takšne kandidate, ki bodo pritegnili volivce.
                    Toda hkrati so si prizadevale za takšno sestavo oblastnih poslancev, da bodo
                    lahko v oblastnih samoupravah opravljali odgovorne naloge. Zato sta zlasti SLS
                    in vodilna opozicijska stranka liberalna Samostojna demokratska stranka (SDS) na
                    svoje kandidatne liste uvrstili tudi pravne strokovnjake. Iz vrst dejavnih
                    članov SLS so bili v ljubljansko oblastno skupščino izvoljeni dr. Juro Adlešič,
                    dr. Ivan Česnik in dr. Marko Natlačen, zasebni uradnik dr. Anton Milavec ter
                    ravnatelj Zadružne zveze dr. Joža Basaj. Na listi SDS sta bila izvoljena tudi
                    odvetnik dr. Dinko Puc in novinar dr. Albert Kramer. V mariborsko oblastno
                    skupščino so bili izvoljeni odvetniki dr. Josip Leskovar, dr. Anton Ogrizek, dr.
                    Boštjan Schaubach in dr. Andrej Veble, teolog in pravnik Marko Kranjc in bančni
                    ravnatelj dr. Janko Kovačec. Iz Narodne radikalne stranke (NRS), ki je bila
                    skupaj s SLS članica vladne koalicije, sta bila izvoljena odvetnika dr. Alojzij
                    Goričan in dr. Rudolf Ravnik. V Medžimurju pa so bili za poslance mariborske
                    oblastne skupščine izvoljeni trije odvetniki – dr. Ante Odić in dr. Matija
                    Šebeštjan iz Hrvaške seljačke stranke (HSS) in dr. Ivan Novak iz SDS.<note place="foot" xml:id="ftn11" n="10"> Stiplovšek, <hi rend="italic">Slovenski parlamentarizem</hi>, 107, 108,
                        475–77.</note> Posebej naj omenimo pet oblastnih poslancev, ki so imeli
                    pomembne politične funkcije. M. Natlačen je bil ob izvolitvi podnačelnik SLS
                    oziroma namestnik njenega voditelja dr. Antona Korošca v Sloveniji in je imel
                    zato vodilno vlogo pri usklajevanju delovanja slovenskih oblastnih samouprav. J.
                    Leskovar je bil prav tako funkcionar SLS in župan mesta Maribor. M. Kranjc je
                    bil v dvajsetih letih tajnik SLS v Mariboru in Ljubljani. A. Kramer je bil kot
                    funkcionar liberalne stranke poslanec v ustavodajni in narodni skupščini,
                    minister ter glavni urednik časnika <hi rend="italic">Jutro</hi>. D. Puc pa je
                    več let vodil ljubljanski mestni svet.<note place="foot" xml:id="ftn12" n="11"> Vsi biografski podatki so iz velikega
                            slovenskega biografskega leksikona <hi rend="italic">Osebnosti, 1-2</hi>
                            (Ljubljana: Mladinska knjiga, 2008).</note> S svojo strokovno in
                    politično dejavnostjo so bili pravniki – oblastni poslanci usposobljeni za
                    opravljanje odgovornih funkcij v oblastnih samoupravah.</p>
                <p>Na konstitutivnih sejah 23. februarja 1927 je SLS svojo absolutno zmago izrabila
                    za prevzem vseh vodstvenih funkcij v obeh samoupravah. Za predsednika
                    ljubljanske oblastne skupščine je bil izvoljen M. Natlačen, za predsednika
                    mariborske oblastne skupščine pa J. Leskovar. Natlačen je ob prevzemu
                    predsedniške funkcije posebej poudaril, da smatra skupščino »za naravno in
                    pravno naslednico bivšega deželnega zbora kranjskega« in da SLS ostaja zvesta
                    svojemu programu. Zato si bo prizadeval za združeno Slovenijo in za zakonodajne
                    pristojnosti njenega parlamentarnega zastopstva. Predstavnik poslanskega kluba
                    SLS je poudaril, da je »tesen delokrog« oblastnih samouprav le prvi korak k
                    avtonomiji. Predstavniki opozicije so v programskih izjavah zagotovili svoje
                    lojalno sodelovanje pri delovanju oblastnih skupščin, Kramer pa je posebej
                    poudaril, da se morajo omejiti na izvajanje gospodarskih, socialnih in kulturnih
                    nalog, ne smejo pa obravnavati političnih zadev, za katere je pooblaščena le
                    narodna skupščina v Beogradu. Enake in podobne programske izjave so bile podane
                    tudi v mariborski oblastni skupščini.</p>
                <p>Že pri volitvah petčlanskih oblastnih odborov je prišlo do prvih medstrankarskih
                    spopadov. Glede na njune pomembne pristojnosti je hotela imeti v njih
                    predstavnika tudi opozicija. Toda SLS je izrabila možnost izvolitve oblastnih
                    odborov po večinskem načelu, kar ji je dovoljeval začasni poslovnik ministra za
                    notranje zadeve. Oba predsednika oblastnih skupščin sta bila izvoljena tudi za
                    predsednika oblastnih odborov. V ljubljanski oblastni odbor sta bila za člana
                    izvoljena tudi pravnika Adlešič in Milavec, člana mariborskega oblastnega odbora
                    pa sta postala tudi Kranjc in Veble. Politični spopadi so se razvneli tudi v
                    razpravi o volitvah treh petčlanskih stalnih skupščinskih odsekov, v katerih je
                    dobila opozicija po enega predstavnika. V ljubljanski oblastni skupščini je bil
                    v finančni odsek izvoljen tudi Kramer, člani uredbodajnega odseka so postali
                    Adlešič, Česnik in Puc, njegov predsednik pa je bil nekdanji deželnozborski in
                    državnozborski poslanec prof. Evgen Jarc. Mariborska oblastna skupščina je za
                    predsednika finančnega odseka izvolila Vebleta, za predsednika uredbodajnega
                    odseka pa Ogrizka, v njem pa sta bila člana še pravnika Ravnik in Šebeštjan. Na
                    Ogrizkov predlog je skupščina izvolila še šestčlanski odsek za poslovnik, v
                    katerega so bili izvoljeni štirje pravniki.<note place="foot" xml:id="ftn13" n="12">
                            <hi rend="italic">Stenografska zapisnika 1. seje ljubljanske in
                                mariborske oblastne skupščine,</hi> 23. 2. 1927. Stiplovšek, <hi rend="italic">Slovenski parlamentarizem</hi>, 355–396, dok. 1-2. <hi rend="italic">Slovenec</hi>, 24. 2. 1927, 44. Stenografski in
                            skrajšani uradni zapisniki sej ljubljanske oblastne skupščine
                            (1927–1928) so v Arhivu Republike Slovenije v fondu ljubljanskega
                            oblastnega odbora, št. 92. Stenografski in uradni zapisniki sej
                            mariborske oblastne skupščine pa so v ARS v fondu mariborskega
                            oblastnega odbora, št. 93.</note> Pravniki so v obeh oblastnih
                    skupščinah in odborih prevzeli funkcije, ki so bile pomembne za njihovo uspešno
                    delovanje.</p>
            </div>
            <div>
                <head>Sodelovanje pravnikov pri oblikovanju skupščinskih poslovnikov</head>
                <p>Funkcionarji in pravniki SLS so že v pripravah na sklic I. zasedanja oblikovali
                    enoten poslovnik za obe oblastni skupščini. Razprave o njem so se začele takoj
                    po konstitutivnih sejah. Predlog poslovnika je v 79 členih zelo podrobno določal
                    način vodenja in poteka sej, volitve skupščinskih organov ter pravice in
                    dolžnosti poslancev. O njem sta najprej razpravljala uredbodajni odbor
                    ljubljanske oblastne skupščine in odbor za poslovnik mariborske oblastne
                    skupščine, sledila pa je načelna in podrobna razprava na plenarnih sejah.
                    Poročevalca v obeh skupščinah sta poudarila, da osnutek poslovnika temelji na
                    pozitivnih izkušnjah poslovnikov nekdanjega deželnega zbora za Kranjsko in
                    dunajskega državnega zbora, narodne skupščine in prakse poslancev v Beogradu ter
                    začasnega ministrovega poslovnika. Posebej je njegov namen zagotoviti racionalno
                    delovanje oblastnih skupščin in onemogočiti obstrukcijo. To pa je imelo za
                    posledico tudi določila, ki so privilegirala večino in omejevala vlogo
                    opozicije, kar je povzročilo njeno burno odzivanje.</p>
                <p>V obeh skupščinah so največ nasprotovanja povzročili členi, ki so dajali velika
                    pooblastila predsedniku pri vodenju sej, uveljavili večinsko načelo za volitve
                    predsedstva in oblastnega odbora, določali omejitve govorov poslancev, posebej
                    tudi možnost za njihove prekinitve z večinskim izglasovanjem prehoda na
                    nadaljnjo točko dnevnega reda, visoko število potrebnih podpornikov za vložitev
                    nujnih predlogov, ki jih je morala skupščina prednostno obravnavati, in za
                    poslanska vprašanja – interpelacije.</p>
                <p>V mariborski oblastni skupščini je predsednik odbora Kranjc te omejitve
                    utemeljeval s potrebo, da se skupščina osredotoči le na »najpomembnejše«,
                    zahtevali pa naj bi jih tudi finančni razlogi. Bolj temeljito je sporne člene
                    zagovarjal Jarc v ljubljanski oblastni skupščini. Poudaril je, da mora moderni
                    parlament »sam v sebi združevati disciplino in delazmožnost«, hkrati pa
                    uveljaviti avtoriteto predsednika in večine, ki je odgovorna za uspešno
                    delovanje skupščine. Zato je tudi upravičena do izvolitve skupščinskega
                    predsedstva in oblastnega odbora iz njenih vrst, opozicija pa ima možnost, da
                    izvaja nadzor v odsekih za posamezna delovna področja, za katere veljajo
                    proporcionalne volitve, ter naj nanje prenese težišče delovanja. Predstavnika
                    opozicije Kramer in Puc sta poudarila, da poslovnik omogoča odločanje le večini,
                    kar sta označila za spreminjanje parlamentarizma v »strankarsko diktaturo«. Tudi
                    oblastnemu odboru preti nevarnost, da bo »postal strankarska institucija SLS«,
                    ker njegovega dela ne sme nihče nadzirati. S poslovnikom se »izrablja pravo
                    majoritete v nasilje nad manjšino«, izigravanje proporca pa je posmeh
                    parlamentarizmu in demokraciji. Opozicijske obtožbe je kot neustrezne zavračal
                    zlasti Adlešič, ki je za omejitvene člene poudaril, da želijo z njimi preprečiti
                    »kilometrske govore za ščuvanje množic« in onemogočiti brezplodno obstrukcijo.
                    Večina je odklonila vse opozicijske predloge za spremembe poslovnika in
                    uveljavila celo določilo, da mora nujne predloge s podpisom podpreti 15
                    poslancev, manjšina pa je imela le 12 poslancev. Tudi v mariborski oblastni
                    skupščini je opozicija ostro kritizirala člene, ki so privilegirali večino. Ta
                    je bila v nasprotju z ljubljansko skupščino popustljivejša do opozicije z 22
                    poslanci. Ta je dosegla popravke četrtine členov, njen najpomembnejši dosežek pa
                    je bila določitev podpore le desetih poslancev za nujne predloge,<note place="foot" xml:id="ftn14" n="13"> SI AS 92, f. 34,
                            Zapisnik 3. in 4. seje ljubljanske oblastne skupščine, 28. 2. 1927. SI
                            AS 93, f. 34, Stenografski zapisnik 3. seje mariborske oblastne
                            skupščine, 25. 2. 1927.</note> kar je opozicija kasneje zlasti v
                    političnih razpravah tudi izrabila.</p>
                <p>Z absolutno večino sprejeta poslovnika<note place="foot" xml:id="ftn15" n="14">
                            <hi rend="italic">Poslovnik ljubljanske oblastne skupščine, sklenjen na
                                skupščinski seji dne 28. februarja</hi> (Ljubljana: samozaložba
                            ljubljanske oblastne skupščine, 1927). <hi rend="italic">Poslovnik
                                oblastne skupščine mariborske oblasti kraljevine Srbov, Hrvatov in
                                Slovencev v Mariboru</hi> (Maribor, 1927).</note> sta omogočila
                    tudi ustanavljanje novih odsekov za posamezna delovna področja. Poleg navedenih
                    treh stalnih odsekov je mariborska oblastna skupščina ustanovila še odseka za
                    socialno-politične zadeve in kmetijstvo, ljubljanska oblastna skupščina pa tudi
                    še odseka za obrt in trgovino ter javna dela. V njej je v desetčlanskih odsekih
                    opozicija dobila po dva zastopnika, mariborska oblastna skupščina pa je v
                    devetčlanskih odsekih za opozicijo določila po tri mesta. V vseh odsekih
                    oblastnih skupščin so dobili pomembno zastopstvo tudi pravniki.<note place="foot" xml:id="ftn16" n="15"> V ljubljanski
                            oblastni skupščini sta bila v odsek za proračun in finance izvoljena
                            Adlešič in Kramer, v odsek za oblastne uredbe Adlešič, Česnik in Puc,
                            predsednik odseka za zdravstvo in socialne zadeve je bil Adlešič, član
                            pa Milavec. V mariborski oblastni skupščini je bil načelnik odseka za
                            proračun in finance Veble in član Goričan, v odseku za uredbe je bil
                            načelnik Ogrizek, poročevalec B. Schaubach ter člana Novak in Ravnik, po
                            njegovem odstopu julija 1927 pa odvetnik dr. Lothar Müchleisen
                            (Politično in gospodarsko društvo Nemcev v Sloveniji), v odseku za
                            socialno politiko pa je postal član Odić. - Stiplovšek, <hi rend="italic">Slovenski parlamentarizem</hi>, 476,
                    479.</note></p>
                <p>Poslovnika sta še bolj utrdila dominantno vlogo SLS v obeh oblastnih skupščinah
                    in zmanjševala opoziciji možnosti za delovanje, bila pa sta pomembno dejanje v
                    uveljavljanju slovenskega parlamentarizma. Omogočala sta usklajeno delovanje
                    obeh oblastnih skupščin, ki pa nista imeli najpomembnejših pristojnosti
                    parlamentarnih zastopstev, da bi bili njuni sklepi na proračunskem in
                    uredbodajnem področju dokončni. To pristojnost sta imela minister za finance in
                    državni svet v Beogradu. Vlada je za izvajanje neposrednega nadzora oblastnih
                    samouprav določila velike župane. Ti so po navodilih ministrstev vodili občo
                    državno upravo v oblasteh, bili pa so tudi politični predstavniki vlade v odnosu
                    do oblastnih samouprav. Za izvajanje nadzora državne uprave nad oblastnimi
                    samoupravami jim je zakon določil številne pristojnosti, najpomembnejša pa je
                    bila pravica velikih županov, da ustavijo izvršitev vsakega sklepa samoupravnih
                    organov, ki naj ne bi bil utemeljen v ustavi in zakonih. Končno odločitev o
                    ustreznosti presoje velikega župana pa je imel kot najvišji organ državni
                        svet.<note place="foot" xml:id="ftn17" n="16">
                            <hi rend="italic">Uradni list pokrajinske uprave za Slovenijo</hi>, 15.
                            5. 1922, 49, Zakon o obči upravi.</note>
                </p>
                <p>SLS je morala za uveljavitev svoje dominantne vloge v oblastnih samoupravah
                    doseči tudi zamenjavo dotedanjih velikih županov iz SDS s svojimi privrženci. To
                    je kot vladna stranka dosegla konec februarja 1927, ko je kralj Aleksander za
                    velikega župana ljubljanske oblasti imenoval dr. Frana Vodopivca, v mariborski
                    oblasti pa je to najvišjo funkcijo prevzel dr. Fran Schaubach.<note place="foot" xml:id="ftn18" n="17"> Veliki župani ljubljanske
                            oblasti od leta 1922 do februarja 1927 so bili dr. Vilko Baltič, dr.
                            Miroslav Lukan, Teodor Šporn, dr. Franc Vodopivec, ki je bil krajši čas
                            tudi veliki župan mariborske oblasti, v njej pa je bil prvi veliki župan
                            dr. Miroslav Ploj, zadnji pa dr. Otmar Pirkmajer, vsi privrženci
                            liberalnega političnega tabora. – Dragotin Trstenjak, <hi rend="italic">Uprava v Sloveniji, Spominski zbornik Slovenije</hi> (Ljubljana:
                            Založba Jubilej, 1939), 112.</note> Tako je bil izpolnjen temeljni
                    kadrovski pogoj za usklajeno delovanje državne uprave in oblastne samouprave v
                    Sloveniji, SLS pa je v njej uveljavila oblastno dominacijo na upravnem in
                    samoupravnem področju. Začelo se je plodno sodelovanje med oblastnima
                    samoupravama in velikima županoma, ki sta oblastnima odboroma izročila
                    opravljanje nadzorne funkcije med okrajnimi in oblastnimi samoupravami ter jima
                    postopoma izročila tudi nekdanje deželno premoženje.<note place="foot" xml:id="ftn19" n="18"> Stiplovšek, <hi rend="italic">Slovenski parlamentarizem</hi>, 153.</note></p>
            </div>
            <div>
                <head>Velik prispevek pravnikov k uspešni uredbodajni dejavnosti slovenskih
                    oblastnih skupščin</head>
                <p>Ljubljanska in mariborska oblastna skupščina sta si za uspešno delovanje
                    oblastnih samouprav na proračunskem in uredbodajnem področju prizadevali svoje
                    omejene pristojnosti čim bolj razširiti in udejanjati na parlamentarni način. Za
                    usklajeno delovanje obeh oblastnih samouprav pa sta zadolžili zlasti oblastna
                    odbora, ki sta se občasno sestajala in na skupnih sejah oblikovala predloge za
                    čim bolj enotno reševanje perečih proračunskih in uredbodajnih zadev.<note place="foot" xml:id="ftn20" n="19"> SI AS 93, f. 12,
                            Zapisniki skupnih sej ljubljanskega in mariborskega oblastnega odbora
                            1927–1928.</note>
                </p>
                <p>Poglavitna naloga oblastnih skupščin na začetku vsakega zasedanja je bilo
                    sprejetje oblastnih proračunov za koledarsko leto. Glede na velik pomen
                    proračunskih razprav je poslovnik podvojil čas za govore poslancev, potekale pa
                    so podobno kot v narodni skupščini. Čeprav je bilo težišče delovanja pravnikov
                    uredbodajna dejavnost, pa je bila večina zelo aktivna tudi v proračunskih
                    razpravah, posebej tisti, ki so bili člani finančnega odseka, in tisti, ki so
                    sodelovali pri oblikovanju proračunov v oblastnih odborih. V njih so bili tudi
                    pravniki, zadolženi za posamezne resorje.<note place="foot" xml:id="ftn21" n="20"> V ljubljanskem oblastnem odboru je bil
                            Adlešič zadolžen za javna dela, obrt in industrijo ter strokovno
                            šolstvo, Milavec za kmetijstvo in zadružništvo, Natlačen pa za prosveto
                            in kulturo, nadzor nad občinami in kadrovske zadeve. V mariborskem
                            oblastnem odboru je Leskovar prevzel resor za javna dela, Kranjc za
                            finance in zadružništvo, Veble za zdravstvo in socialno skrbstvo ter za
                            nadzor nad občinami. – SI AS 92, f. 34, Zapisnika 1. in 2. seje
                            ljubljanskega oblastnega odbora, 23. in 25. 2. 1927. SI AS 93, f. 12,
                            Zapisnik 1. seje mariborskega oblastnega odbora 25. 2. 1927.</note>
                    Odborniki so morali v podrobni razpravi na plenarnih sejah utemeljevati finančna
                    sredstva za zadeve iz svojih resorjev. Iz stenografskih zapisnikov se vidi, da
                    so bili v proračunskih razpravah dejavni poslanci večinske SLS in tudi
                    opozicije. Prvi proračun za leto 1927 je minister za finance kljub temeljitim
                    parlamentarnim razpravam potrdil v tako zmanjšanem obsegu, da slovenski oblastni
                    samoupravi prvo leto svojega delovanja nista mogli uspešno izvajati svojih
                    nalog. To se je zgodilo v času nekajmesečne izločitve SLS iz vlade. Pokazalo se
                    je, da bosta slovenski oblastni samoupravi lahko skrbeli za zadostna gmotna
                    sredstva za svoje dejavnosti le ob vplivu SLS kot vladne stranke na ministrove
                    odločitve pri potrjevanju proračuna.<note place="foot" xml:id="ftn22" n="21"> Stiplovšek, <hi rend="italic">Slovenski
                                parlamentarizem</hi>, 160–69 in 179.</note></p>
                <p>SLS si je vladni položaj spet zagotovila po sporazumu z NRS julija 1927 in po
                    absolutni zmagi na septembrskih parlamentarnih volitvah je imela ministra v
                    osrednji vladi, v kateri je nato sodelovala štiri leta.<note place="foot" xml:id="ftn23" n="22"> Jurij Perovšek, »Blejski
                            sporazum in Volitve v Narodno skupščino septembra 1927,« v: <hi rend="italic">Slovenska novejša zgodovina: od programa Zedinjena
                                Slovenija do mednarodnega priznanja Republike Slovenije
                                1848–1992</hi> (Ljubljana: Mladinska knjiga in Inštitut za novejšo
                            zgodovino, 2005), 301–04. Bojan Balkovec, »Slovenci v vladah Kraljevine
                            Srbov, Hrvatov in Slovencev in Kraljevine Jugoslavije (1918–1945),« v:
                                <hi rend="italic">Slovenska kronika XX. stoletja 1900–1941</hi>
                            (Ljubljana: Nova revija 1955), 455–57.</note> V njej je bila
                    pomembnejši dejavnik kot liberalne stranke in si je uspešno prizadevala zlasti
                    za napredek oblastnih samoupravnih dejavnosti v Sloveniji. Po posredovanju
                    predsednikov Natlačena in Leskovarja v Beogradu je vlada novembra 1927 iz svoje
                    dotedanje pristojnosti petih ministrstev prav slovenskima oblastnima
                    samoupravama prenesla največ dejavnosti in ustanov.<note place="foot" xml:id="ftn24" n="23">
                            <hi rend="italic">Uradni list ljubljanske in mariborske oblasti,</hi>
                            13. 12. 1927, 123.</note> Z oblastnima proračunoma za leti 1928 in
                    1929 sta ljubljanska in mariborska oblastna skupščina med vsemi 33 oblastmi v
                    državi poskrbeli za občutno izboljšanje gmotnega položaja vseh dejavnosti, ki
                    sta jih prevzeli od države, v največji meri na zdravstvenem in socialnem
                    področju, pri javnih gradnjah, v kmetijstvu in strokovnem šolstvu.<note place="foot" xml:id="ftn25" n="24"> Stiplovšek, <hi rend="italic">Slovenski parlamentarizem</hi>, 208–18,
                        274–87.</note></p>
                <p>Zakon o oblastni in sreski samoupravi je dal oblastnim skupščinam pravico
                    izdajati oblastne uredbe o vseh zadevah iz njihove pristojnosti, toda z veliko
                    omejitvijo, da lahko določajo le podrobne predpise za izvajanje zakonov na
                    območju njihovih oblasti.<note place="foot" xml:id="ftn26" n="25">
                            <hi rend="italic">Uradni list pokrajinske uprave za Slovenijo</hi>, 15.
                            5. 1922, Zakon o oblastni in sreski samoupravi.</note> Toda
                    slovenski oblastni samoupravi sta prevzeli številne zadeve in ustanove, za
                    katere so v avstrijskem obdobju v skladu s svojimi avtonomističnimi
                    pristojnostmi pravne temelje s svojimi zakoni določali deželni zbori. Obe
                    oblastni skupščini sta ugotovili, da je za uspešno izvajanje samoupravnih
                    dejavnosti nujna pridobitev pravice, da spreminjata ali prilagajata deželno
                    zakonodajo novim razmeram. </p>
                <p>Posredovanja predsednikov Natlačena in Leskovarja v Beogradu za razširitev
                    uredbodajnih pristojnosti so ob podpori poslancev in ministra SLS dosegla
                    »popoln uspeh«.<note place="foot" xml:id="ftn27" n="26">
                            <hi rend="italic">Slovenec</hi>, 31. 3. 1927, 72.</note> Narodna
                    skupščina je marca 1927 s finančnim zakonom izročila vso imovino bivših
                    avstrijskih dežel slovenskima samoupravama, ljubljanska in mariborska oblastna
                    skupščina pa sta dobili pravico, da z oblastnimi uredbami spreminjata,
                    dopolnjujeta in razveljavljata bivše deželne zakone v mejah ustave in državnih
                        zakonov.<note place="foot" xml:id="ftn28" n="27">
                            <hi rend="italic">Uradni list ljubljanske in mariborske oblasti</hi>,
                            26. 4. 1927, 45.</note> SLS je ob tem uspehu poudarila, da sta si s
                    prenosom deželne imovine slovenski samoupravni zastopstvi pomembno izboljšali
                    svoj gmotni položaj, razširitev njunih uredbodajnih pristojnosti pa pomeni tudi
                    »tudi začetek faktične zakonodajne moči« in »prvi korak k zakonodajni
                        avtonomiji«.<note place="foot" xml:id="ftn29" n="28">
                            <hi rend="italic">Slovenec</hi>, 1. 4. in 2. 4.1927, 73 in
                        74.</note> S temi pomembnimi ugodnostmi in pristojnostmi sta slovenski
                    oblastni samoupravi po mnenju hrvaškega časnika postali »država v državi«.<note place="foot" xml:id="ftn30" n="29">
                            <hi rend="italic">Hrvatske novine</hi>, 13. 5. 1927.</note> Načelnik
                    HSS Stjepan Radić je kot predsednik zagrebškega oblastnega odbora zaradi njih
                    poslal protestno spomenico ministru za finance in v njej poudaril, da v državi
                    »obstajajo de facto različni tipi oblastnih samouprav«.<note place="foot" xml:id="ftn31" n="30"> SI AS 92 f. 3, Kopija
                            spomenice zagrebškega oblastnega odbora z dne 2. 12.
                    1927.</note></p>
                <p>Slovenski oblastni samoupravi sta nato ugotovili, da nekaterih svojih nalog ne
                    moreta uspešno izvajati brez pravice, da spreminjata tudi poprevratne naredbe
                    Narodne in Deželne vlade za Slovenijo, ki so po 130. členu Vidovdanske ustave
                    ohranile zakonsko moč. Predlog za novo razširitev uredbodajnih pristojnosti je
                    izdelal ljubljanski oblastni odbor v sodelovanju z mariborskim oblastnim
                    odborom, v narodni skupščini pa ga je utemeljil novi minister za notranje zadeve
                    A. Korošec. V razpravi ga je S. Radić napadel, da »je v Sloveniji avtonomist, v
                    Beogradu pa najhujši centralist«.<note place="foot" xml:id="ftn32" n="31">
                            <hi rend="italic">Slovenec</hi>, 22. 3. 1928, Radić napada slovenski
                            oblastni samoupravi.</note>
                </p>
                <p>Večina je podprla določilo finančnega zakona za leti 1928/29, da slovenski
                    oblastni skupščini lahko spreminjata devet naredb Narodne in Deželne vlade,
                    mariborska pa tudi madžarski zakon o cestah. Najpomembnejša je bila pravica za
                    spreminjanje naredbe Narodne vlade SHS v Ljubljani iz novembra 1918 o prehodni
                    upravi v Sloveniji, ki je bila temeljni zakonski akt o organizaciji uprave in
                    delovanju osrednjih ustanov v Sloveniji. Osem naredb Deželne vlade pa je urejalo
                    predvsem občinske in okrajne zadeve. Brez njihovih sprememb oblastni samoupravi
                    ne bi mogli uspešno izvajati nadzora nad občinskimi in okrajnimi samoupravami
                    ter skrbeti za izboljšanje njihovega gmotnega položaja.<note place="foot" xml:id="ftn33" n="32">
                            <hi rend="italic">Uradni list ljubljanske in mariborske oblasti</hi>,
                            27. 4. 1928, 41.</note> Mariborski veliki župan Fran Schaubach je
                    poudaril, da je bil s to novo razširitvijo uredbodajnih dejavnosti mariborski,
                    seveda enako ljubljanski, oblastni skupščini »de facto priznan značaj
                    zakonodajnega telesa …«.<note place="foot" xml:id="ftn34" n="33"> SI AS 93, f. 11, Stenografski zapisnik 1. seje
                            III. zasedanja mariborske oblastne skupščine, 5. 11.
                    1928.</note></p>
                <p>Že po pooblastilu za spreminjanje deželne zakonodaje so se začela prizadevanja za
                    oblikovanje uredb, s katerimi bi uveljavili novo, čim bolj enotno, pravno in
                    organizacijsko ureditev samoupravnih dejavnosti in ustanov. Na julijski seji
                    1927 sta ljubljanski in mariborski oblastni odbor za obravnavanje nekaterih
                    skupnih zadev predlagala sklic seje obeh oblastnih skupščin v Celju, česar pa
                    minister za notranje zadeve ni dovolil.<note place="foot" xml:id="ftn35" n="34">
                            <hi rend="italic">Slovenec</hi>, 6. 7. 1927, 148. Stiplovšek, Slovenski
                            parlamentarizem, 175.</note> Ta prvi poskus skupne seje je tako kot
                    nadaljnji pokazal, da vlada iz političnih razlogov ni pripravljena dovoliti
                    takšne manifestacije združene Slovenije. V skladu z zakonom o oblastni
                    samoupravi, ki je dovoljeval združitev dveh oblasti za reševanje pomembnih
                    skupnih gospodarskih in kulturnih zadev, pa so vlada in velika župana
                    dovoljevali mnoge druge oblike njunega sodelovanja. Mariborska oblastna
                    skupščina je na julijski seji 1927 za spreminjanje različnih deželnih zakonodaj
                    »po modernih razmerah« predlagala ustanovitev paritetnega uredbodajnega odbora z
                    ljubljansko oblastno skupščino.<note place="foot" xml:id="ftn36" n="35"> SI AS 93, f. 10, Stenografski zapisnik 7. seje I.
                            zasedanja mariborske oblastne skupščine, 21. 7. 1927.</note> S to
                    pobudo je želela tudi doseči sklic skupne seje obeh oblastnih skupščin v Celju,
                    na kateri naj bi novi uredbodajni odbor predlagal sprejem skupščinskih odredb za
                    obe slovenski oblasti. Ljubljanska oblastna skupščina je na novembrski seji leta
                    1927 z utemeljitvijo, da so številne gospodarske in kulturne zadeve »identične z
                    onimi v mariborski oblasti«, in glede na zakonsko pravico do združitve dveh
                    oblasti za reševanje skupnih nalog izvolila pet članov v »skupni uredbodajni
                    odbor ljubljanske in mariborske oblasti« za spreminjanje deželne zakonodaje.
                    Namen njegove ustanovitve je bil omogočiti »skupno in enotno« pripravljanje
                    uredb za obravnavo na sejah obeh oblastnih skupščin.<note place="foot" xml:id="ftn37" n="36"> SI AS 92, f. 31, Stenografski
                            zapisnik 1. seje II. zasedanja ljubljanske skupščine, 5. 11.
                        1927.</note> Časnik <hi rend="italic">Slovenec</hi> je poudaril, da sta
                    skupščini tako ponovno manifestirali »za zedinjeno samoupravno Slovenijo«.<note place="foot" xml:id="ftn38" n="37">
                            <hi rend="italic">Slovenec</hi>, 6. 11. 1927, 252, Zlati
                        dokument.</note> V desetčlanski skupni uredbodajni odbor je bilo
                    izvoljenih kar sedem pravnikov.<note place="foot" xml:id="ftn39" n="38"> Stiplovšek, <hi rend="italic">Slovenski
                                parlamentarizem</hi>, 479.</note> To potrjuje, da so imeli
                    pravniki v oblastnih skupščinah odločilno vlogo na uredbodajnem področju.</p>
                <p>S 1. januarjem 1928 sta samoupravi ljubljanske in mariborske oblasti začeli
                    izdajati tudi skupno uradno glasilo in uradni list <hi rend="italic">Samouprava</hi>. V tem letu se je zelo okrepila tudi njuna uredbodajna
                    dejavnost, še posebej po pridobitvi pravice do spreminjanja tudi poprevratnih
                    naredb. Večino osnutkov novih uredb so oblikovali v Ljubljani in jih pošiljali
                    mariborskemu oblastnemu odboru, ki je moral pri usklajevanju upoštevati kar
                    štiri zakonodaje, štajerske in koroške deželne zakone ter madžarske zakone v
                    Prekmurju in hrvaške v Medžimurju. Oblastna odbora sta se pri uredbodajni
                    dejavnosti oprla tudi na svoje samoupravne urade, ki so se po pridobitvi novih
                    pristojnosti številčno zelo razširili, v njih pa so bili poleg nižjih
                    uslužbencev zaposleni tudi pravni in drugi strokovnjaki za različna delovna
                        področja.<note place="foot" xml:id="ftn40" n="39"> V
                            uradih ljubljanske oblastne samouprave je bilo leta 1929 ob njenem
                            razpustu 97 zaposlenih, v mariborskih samoupravnih uradih pa je bilo 44
                            rednih in 16 pogodbenih uradnikov in nižjih nameščencev (Stiplovšek, <hi rend="italic">Slovenski parlamentarizem</hi>, 305.)</note> O
                    uredbah so dokončno odločali oblastni poslanci v uredbodajnem odseku in na
                    plenarnih sejah skupščin, pri čemer so bila posebej tehtna strokovna mnenja
                    pravnikov.</p>
                <p>Prvi pravni akt, ki naj bi ga sprejeli obe oblastni skupščini z enakim besedilom,
                    je bila Uredba o agrarnih operacijah za ureditev perečih zadev na področju
                    kmetijstva, za katero je osnutek pripravil ljubljanski oblastni odbor in ga
                    poslal mariborskemu odboru, da ga predloži v sprejetje v svoji skupščini.<note place="foot" xml:id="ftn41" n="40"> Stiplovšek, <hi rend="italic">Slovenski parlamentarizem</hi>, 454–56, dok. 11,
                            Uredba o agrarnih operacijah v ljubljanski in mariborski oblasti z dne
                            16. marca 1928.</note> Toda mariborski oblastni odbor je za njeno
                    obravnavo predlagal »skupno zakonito zborovanje obeh oblastnih skupščin«, ki naj
                    bi »združeni predstavljali nekako skupščino Slovenije«. To naj bo tudi
                    manifestacija za »enotnost Slovenije«. Ljubljanski oblastni odbor je v odgovoru
                    na ta predlog poudaril, da je tudi on »za zjedinjeno Slovenijo«, vendar
                    politične razmere v državi niso primerne, da bi lahko »skupaj zborovali obe
                        skupščini«.<note place="foot" xml:id="ftn42" n="41">
                            SI AS 92, f. 4, Dopis mariborskega oblastnega odbora, 12. 3. 1928, št.
                            880; koncept odgovora je napisal vodja oblastnega urada dr. Fran Logar.
                            – Stiplovšek, <hi rend="italic">Slovenski parlamentarizem</hi>, 453,
                            dok. 10.</note> Zavedal se je tudi, da bi predlog za sklic
                    »skupščine Slovenije« povzročil hude težave Korošcu, ki je prav v tem času začel
                    opravljati nehvaležno funkcijo ministra za notranje zadeve. Natlačen je bil kot
                    njegov namestnik v Sloveniji z njim v rednih stikih in se posvetoval tudi glede
                    pomembnih odločitev slovenskih oblastnih samouprav. </p>
                <p>Neustreznost političnih razmer za zasedanje nekakšnega slovenskega parlamenta so
                    nato v vsej ostrini pokazali tragični dogodki v narodni skupščini 20. junija
                    1928, ko je poslanec NRS ustrelil dva hrvaška poslanca, smrtno pa ranil
                    voditelja HSS Radića. Dejstvo, da je bil v času tega krvoprelitja Korošec
                    notranji minister, v drugi polovici leta 1928 pa je bil celo predsednik vlade,
                    je vplivalo tudi na opozicijsko dejavnost v slovenskih oblastnih skupščinah.
                    Opozicija, od jeseni 1927 združena v Kmečko-demokratsko koalicijo,<note place="foot" xml:id="ftn43" n="42"> Jurij Perovšek,
                            »Streli v Narodni skupščini 20. junija 1928,« v: <hi rend="italic">Slovenska novejša zgodovina</hi>, 312–15.</note> je na
                    julijskih sejah mariborske oblastne skupščine in oktobrski seji ljubljanske
                    oblastne skupščine svoje zahteve za obsodbo zločina v narodni skupščini, kar sta
                    obe slovenski skupščini tudi storili, povezovala tudi s Korošcem kot odgovornim
                    ministrom v času teh dogodkov. To je povzročilo hude politične spopade in
                    obtožbe med večino in opozicijo, podobne kot v beograjski narodni skupščini.
                    Predsednika skupščin sta skupaj s poslansko večino SLS s skrajnimi ukrepi, ki
                    jih je dovoljeval poslovnik, onemogočila opoziciji protirežimsko dejavnost.<note place="foot" xml:id="ftn44" n="43"> SI AS 93, f. 10,
                            Stenografska zapisnika 11. in 12. seje II. zasedanja mariborske oblastne
                            skupščine, 17. in 18. 7. 1928. SI AS 92, f. 31, Stenografski zapisnik
                            12. seje II. zasedanja ljubljanske oblastne skupščine, 29. 10.
                        1928.</note></p>
                <p>Ti veliki politični spopadi so negativno vplivali na delovanje slovenskih
                    oblastnih skupščin. Tako mariborska oblastna skupščina več kot tri mesece po
                    njih ni imela sej, kar je povzročilo zlasti zastoj v njeni uredbodajni
                    dejavnosti, opozicija pa je bojkotirala tudi slavnostno sejo ob desetletnici
                    prevrata ali »osvoboditve Slovenije«. Mariborski oblastni odbor je predlagal, da
                    bi se obe skupščini sestali na svečani seji v Celju.<note place="foot" xml:id="ftn45" n="44"> SI AS 93, f. 12, Zapisnik 43.
                            seje mariborskega oblastnega odbora 16. 10. 1928.</note> Toda
                    Natlačen se je ob upoštevanju zaostrenih nacionalnopolitičnih razmer odločil za
                    kompromis in je v Ljubljano povabil le mariborski oblastni odbor. Na slavnostni
                    seji 29. oktobra je pozdravil predstavnike mariborske oblastne samouprave, »ki
                    prvikrat s svojo navzočnostjo pri naši skupni seji manifestirajo za zjedinjeno
                    Slovenijo«. V govoru je poudaril pomembne dosežke obeh slovenskih samouprav, ki
                    pa bi bili neprimerno večji, »ako se poleg čimvečje proširitve samoupravnih
                    kompetenc« uresniči tudi »veliki ideal vseh Slovencev, ako dosežemo zjedinjeno
                        Slovenijo«.<note place="foot" xml:id="ftn46" n="45">
                            SI AS 92, f. 33, Stenografski zapisnik 12. seje II. zasedanja
                            ljubljanske oblastne skupščine, 29. 10. 1928. Stiplovšek, <hi rend="italic">Slovenski parlamentarizem</hi>, 464–69, dok.
                        15.</note>
                </p>
                <p>Ljubljanska in mariborska oblastna skupščina sta se na zadnjih sejah konec leta
                    1928 posvetili predvsem uredbodajni dejavnosti. J. Leskovar se je na zadnji
                    novembrski seji, na kateri so sprejeli sedem uredb, zahvalil poslancem za
                    »stvarno debato«.<note place="foot" xml:id="ftn47" n="46"> SI AS 93, f. 10, Stenografski zapisnik s 5. seje
                            III. zasedanja mariborske oblastne skupščine, 10. 11. 1928.</note>
                    M. Natlačen pa je po sprejetju trinajstih uredb na zadnjih novembrskih sejah
                    poudaril, da je oblastna skupščina »izvršila ogromno zakonodajno delo«, kar je
                    »vsekako uspeh, na katerega bi bil lahko ponosen marsikateri evropski
                        parlament«.<note place="foot" xml:id="ftn48" n="47">
                            SI AS 92, f. 31, Stenografski zapisnik s 7. seje III. zasedanja
                            ljubljanske oblastne skupščine, 21. 11. 1928.</note>
                </p>
                <p>S kraljevo šestojanuarsko diktaturo leta 1929 je bilo delovanje oblastnih
                    skupščin in odborov končano. Natlačen in Leskovar sta bila imenovana za
                    komisarja oblastnih samouprav z nalogo, da opravljata posle dotedanjih
                    samoupravnih organov pod nadzorstvom velikih županov.<note place="foot" xml:id="ftn49" n="48">
                            <hi rend="italic">Uradni list ljubljanske in mariborske oblasti</hi>,
                            17. 1. 1929, Zakon o izpremembah zakona o občinskih in oblastnih
                            samoupravah. Stiplovšek, <hi rend="italic">Slovenski
                                parlamentarizem</hi>, 303, 304.</note> Zlasti vključitev Korošca
                    v prvo vlado šestojanuarskega režima je vplivala, da sta Natlačen in Leskovar
                    lahko uspešno izvajala program, ki sta ga sprejeli slovenski oblastni skupščini
                    konec leta 1928, vse do oblikovanja Dravske banovine jeseni 1929.<note place="foot" xml:id="ftn50" n="49"> Ibid.,
                            306–25.</note></p>
                <p>Komisar Natlačen je v spomenici osrednji vladi posebej poudaril, da je bila
                    ljubljanska oblastna samouprava »v polnem obsegu dozorela svojim nalogam na
                    uredbodajnem področju«. Ljubljanska oblastna skupščina je v uradnem listu <hi rend="italic">Samouprava</hi> leta 1928 objavila 33 uredb, mariborska
                    oblastna skupščina pa 22 uredb, kar je bila zlasti posledica njenih težav pri
                    usklajevanju različnih zakonodaj.<note place="foot" xml:id="ftn51" n="50"> Ibid., 348.</note> Natlačen in Leskovar sta v
                        <hi rend="italic">Samoupravi</hi>, ki je izhajala do oktobra 1929, objavila
                    še 17 uredb in pravilnikov, ki so jih sprejeli oblastni skupščini in oblastna
                    odbora pred razpustom. Strokovni referenti oblastne samouprave in velikega
                    županstva, med katerimi so bili tudi pravniki, so na skupnih sejah pod
                    predsedstvom komisarjev sprejeli še 12 novih oblastnih uredb in pravilnikov, ki
                    sta jih velika župana objavila v uradnem listu.<note place="foot" xml:id="ftn52" n="51"> Ibid., 313.</note></p>
                <p>Pristojnosti slovenskih oblastnih skupščin za spreminjanje stare deželne
                    zakonodaje in poprevratnih zakonskih naredb so omogočile velik razmah njune
                    uredbodajne dejavnosti. Nove uredbe so bistveno izboljšale pravno ureditev in
                    organiziranost samoupravnih dejavnosti in ustanov, nekatere uredbe pa so
                    omogočale tudi učinkovitejše delovanje samouprav na občinski in okrajni ravni.
                    Vse to uredbodajno delo je bilo pomembno za uspešen razvoj Slovenije, za kar
                    imajo posebne zasluge pravniki s prizadevnim opravljanjem svojih funkcij v
                    oblastnih samoupravah.</p>
            </div>
            <div>
                <head>Številni pravniki, predstavniki mest in okrajev v banskem svetu Dravske
                    banovine 1930–1941</head>
                <p>Kralj Aleksander je jeseni 1929 z zakonom o preimenovanju države v Kraljevino
                    Jugoslavijo in njeni razdelitvi na nove upravne enote banovine<note place="foot" xml:id="ftn53" n="52">
                            <hi rend="italic" xml:space="preserve">Uradni list dravske banovine, </hi>9.
                            10. 1929, 100.</note> ter o banski upravi<note place="foot" xml:id="ftn54" n="53">
                            <hi rend="italic">Službeni list kraljevske banske uprave dravske
                                banovine</hi>, 20. 11. 1929, 1.</note> še utrdil unitaristično
                    in centralistično državno ureditev. Združitev ljubljanske in mariborske oblasti
                    v Dravsko banovino ter konec uspešnega in delno tudi avtonomnega delovanja
                    oblastnih samouprav pomenita veliko prelomnico v razvoju Slovenije med vojnama.
                    Ban je kot njen najvišji funkcionar poleg upravnih prevzel tudi dotedanje
                    samoupravne pristojnosti. Samo določilo o ustanovitvi banskega sveta kot
                    banovega posvetovalnega organa pri oblikovanju banovinskih proračunov za
                    gospodarsko-socialne in prosvetno-kulturne dejavnosti, ki so jih dotlej izvajale
                    oblastne samouprave, je nakazovalo tudi možnost širšega vpliva na njegove
                    odločitve.</p>
                <p>Predsednik vlade in minister za notranje zadeve general Petar Živković je po
                    zakonskem pooblastilu junija 1930 izdal Pravilnik o organizaciji in delu banskih
                    svetov, s katerim je delno omilil sistem birokratskega odločanja bana in banske
                    uprave. Končna odobritev proračuna je bila tako kot pri oblastnih samoupravah
                    pristojnost ministra za finance. Banski svetniki so lahko svoja stališča in
                    predloge glede banovinskega proračuna posredovali banu ne le za posamezna mesta
                    in okraje – sreze, ki so jih zastopali, temveč tudi za celo banovino. Banski
                    svet se je lahko sestal na rednem zasedanju za največ 15 dni v začetku vsakega
                    leta za obravnavo banovinskega proračuna. Tega je skupaj z bansko upravo
                    sestavil ban, ki je tudi vodil seje banskega sveta.<note place="foot" xml:id="ftn55" n="54"> Ibid., 20. 8. 1930,
                        19.</note> Skromne pristojnosti banskih svetov pa je Živković pred
                    začetkom njihovega delovanja še dodatno omejil. Pri obravnavi proračunov je
                    prepovedal delitev na načelno in podrobno razpravo ter glasovanje o njih. Banski
                    svetniki so morali svoje sodelovanje v proračunskih razpravah omejiti le na
                    posredovanje potreb okrajev in mest, ki so jih zastopali, te pa »bo ban po svoji
                    uvidevnosti upošteval ali ne«<note place="foot" xml:id="ftn56" n="55"> SI AS 77, f. 1, Okrožnica ministra za notranje
                            zadeve z dne 18. 10. 1930.</note>.</p>
                <p>Banski svetniki so imeli v primerjavi z oblastnimi skupščinami bistveno manjše
                    pristojnosti. Posebej moramo poudariti, da niso imeli uredbodajnih pristojnosti,
                    ki jih je slovenskima uredbodajnima skupščinama uspelo razširiti tudi na
                    zakonodajno področje, pri njihovem udejanjenju pa so imeli pomembno vlogo zlasti
                    pravniki. Oktroirana septembrska ustava iz leta 1931<note place="foot" xml:id="ftn57" n="56">
                            <hi rend="italic">Službeni list kraljevske banske uprave dravske
                                banovine</hi>, 10. 9. 1931, 53.</note> je vsebovala tudi
                    določila o samoupravnih pristojnostih banovin po zgledu oblastnih samouprav,
                    toda nobena vlada ni te pomembne omilitve centralizma uveljavila z razpisom
                    volitev v banovinske svete. Edina razširitev pristojnosti banskih svetnikov po
                    njej je bila pridobitev pravice, da volijo senatorje.<note place="foot" xml:id="ftn58" n="57"> Zakon o volitvah članov
                            senata kot zgornjega doma osrednjega parlamenta je določal, da senatorje
                            volijo poslanci narodne skupščine kot prvega parlamentarnega doma,
                            banski svetniki in načelniki občin (Bojan Balkovec, <hi rend="italic">»Vsi na noge, vsi na plan, da bo zmaga čim sijajnejša: volilna
                                teorija in praksa v prvi Jugoslaviji</hi> (Ljubljana: Zveza
                            zgodovinskih društev Slovenije, 2011), 110, 111. <hi rend="italic">Zakon
                                o volitvah senatorjev</hi> (Ljubljana: Merkur,
                    1931.))</note></p>
                <p>Različne predstavniške vloge oblastnih skupščin in banskih svetov pa izhajajo
                    tudi iz dejstva, da so bili oblastni poslanci voljeni, banske svetnike pa je
                    imel pravico imenovati minister za notranje zadeve izmed oseb, ki morejo »po
                    strokovni izobrazbi« ali »s svojim svetom najbolje služiti interesom banovine«.
                    V banskem svetu so morali biti s po enim predstavnikom zastopani vsi okraji in
                    mesta z nad 3000 prebivalci, število mestnih predstavnikov pa se je glede na
                    število prebivalcev lahko povečalo na največ štiri.<note place="foot" xml:id="ftn59" n="58">
                            <hi rend="italic">Službeni list kraljevske banske uprave dravske
                                banovine</hi>, 31. 3. 1930, 45. </note> Skladno s temi določili
                    je imel prvi banski svet Dravske banovine 24 predstavnikov okrajev in 16
                    zastopnikov mest. Glede na upravne spremembe pa se je do konca tridesetih let
                    število banskih svetnikov povečalo na 50, od katerih je ena polovica zastopala
                    okraje, druga polovica pa mesta.<note place="foot" xml:id="ftn60" n="59"> Vladimir Kološa, <hi rend="italic">Banski svet
                                Dravske banovine 1931–1941</hi> (Ljubljana: Arhiv SR Slovenije,
                            1980), 7.</note>
                </p>
                <p>Ker so banske svetnike imenovali ministri za notranje zadeve na predlog
                    vsakokratnih banov, je imela njihova sestava režimski značaj. Glede pripadnosti
                    političnim strankam pred njihovo prepovedjo s šestojanuarsko diktaturo<note place="foot" xml:id="ftn61" n="60"> SLS je tudi po
                            »formalni ukinitvi živela in delovala dalje«. Gl. Jure Gašparič, <hi rend="italic">SLS pod kraljevo diktaturo: diktatura kralja
                                Aleksandra in politika Slovenske ljudske stranke v letih
                                1929–1935</hi> (Ljubljana: Modrijan, 2007), 81. Politične stranke so po letu 1929 vezi s svojimi
                            privrženci vzdrževale zlasti s pomočjo časopisja.</note> je bi le
                    prvi banski svet Dravske banovine sestavljen pluralno. V času njegovega
                    imenovanja je bil Korošec minister v Živkovićevi vladi. V prvi sestavi so
                    prevladovali liberalni privrženci unitarizma in centralizma, toda dve petini je
                    bilo nekdanjih članov SLS. Ti pa so odstopili, potem ko je ob kraljevi
                    oktroirani ustavi iz osrednje vlade izstopil predstavnik SLS, vanjo pa sta iz
                    Slovenije vstopila predstavnika bivših Samostojne demokratske stranke in
                    Slovenske kmečke stranke. Njuni privrženci so bili nato imenovani tudi v banski
                    svet Dravske banovine. Po vstopu A. Korošca v osrednjo vlado sredi leta 1935 pa
                    je kot minister za notranje zadeve vanj imenoval privržence nekdanje SLS.</p>
                <p>Hkrati s spremembami v osrednji vladi je monarh imenoval tudi nove bane in
                    njihove pomočnike. Prvemu banu inž. Dušanu Sernecu so za obdobje 1930–1935
                    sledili dr. Drago Marušič iz nekdanje SKS, v prvi polovici leta 1935 pa dr.
                    Dinko Puc iz nekdanje SDS, nato pa je do okupacije leta 1941 funkcijo bana
                    opravljal dr. Marko Natlačen iz nekdanje SLS. V prvi polovici tridesetih let je
                    bil pomočnik bana dr. Otmar Pirkmajer (SDS), v letih od 1935 do 1941 pa dr.
                    Stanko Majcen (SLS). Poleg banov in njihovih pomočnikov so bili tudi vsi
                    načelniki splošnega in upravnega oddelka banske uprave pravniki.<note place="foot" xml:id="ftn62" n="61"> Gašper Šmid, <hi rend="italic">Uprava Dravske banovine 1929–1941</hi> (Ljubljana:
                            Arhiv Republike Slovenije, 2003), 63–67, 123–25.</note>
                </p>
                <p>Ti pa so bili glede na poklicni kriterij za posestniki druga največja skupina
                    banskih svetnikov. V banskem svetu (1930–1941) je daljše ali krajše obdobje
                    delovalo 32 pravnikov, med njimi 21 odvetnikov in pet notarjev. Število
                    pravnikov v njem je bilo skoraj enako v obdobju prevlade liberalnega političnega
                    tabora oz. Jugoslovanske radikalne kmečke demokracije od leta 1931, po letu 1933
                    Jugoslovanske nacionalne stranke (JNS) – v prvi polovici tridesetih let kot od
                    sredine leta 1935 do 1941 –, ko so bili v njem skoraj izključno pripadniki
                    nekdanje SLS, vključeni v novo režimsko stranko Jugoslovansko radikalno
                    zajednico (JRZ). Edino odvetnik dr. Ivan Sajovic kot predstavnik mesta Kočevje
                    je bil oblastni poslanec od leta 1930 do 1941, ker je bil funkcionar Narodne
                    radikalne stranke, ta pa je bila v sestavi obeh režimski strank. Več kot dve
                    tretjini pravnikov je bilo zastopnikov mest, le osem pa jih je opravljalo
                    funkcijo banskih svetnikov kot predstavnikov okrajev. </p>
                <p>V pravi polovici tridesetih let so bili kot predstavniki večjih mest hkrati tudi
                    župani odvetniki dr. Alojzij Juvan, dr. Franjo Lipold (Maribor), dr. Alojzij
                    Goričan (Celje) in dr. Josip Režek (Novo mesto), kot predstavniki okrajev in
                    hkrati župani pa še dr. Alojz Bratkovič (Slovenj Gradec), dr. Franjo Roš (Laško)
                    in notar Rado Jereb (Konjice). Med banskimi svetniki je bil tudi pomemben
                    gospodarstvenik dr. Maks Obersnel, generalni tajnik Kranjske industrijske družbe
                    na Jesenicah. V drugi polovici tridesetih let pa so bili kot člani JRZ ali bivše
                    SLS za banske svetnike imenovani tudi odvetniki, za mesto Ljubljana župan dr.
                    Juro Adlešič in dr. Josip Kamušič, Maribor sta zastopala dr. Josip Leskovar in
                    dr. Fero Miler, Ptuj pa dr. Alojzij Visenjak. Do izvolitve za poslance leta 1938
                    so bili banski svetniki tudi odvetniki dr. Franc Bajlec, dr. Miloš Stare in dr.
                    Demeter Weble ter dr. Fran Schaubach, ki je bil izvoljen za senatorja. Kot
                    gospodarstvenik je bil banski svetnik tudi Adolf Golia, tajnik Zveze
                        industrijcev.<note place="foot" xml:id="ftn63" n="62"> Miroslav Stiplovšek, <hi rend="italic">Banski svet
                                Dravske banovine 1930–1935: prizadevanja banskega sveta za omilitev
                                gospodarsko-socialne krize in razvoj prosvetno-kulturnih dejavnosti
                                v Slovenji ter za razširitev samoupravnih in upravnih pristojnosti
                                banovine</hi> (Ljubljana: Znanstvenoraziskovalni inštitut Filozofske
                            fakultete, 2006), 322–26. Miroslav Stiplovšek, »Strankarska sestava
                            slovenskih predstavniških teles v prvi Jugoslaviji in njen vpliv na
                            njihovo delovanje,« v: <hi rend="italic">Nečakov zbornik: procesi, teme
                                in dogodki iz 19. in 20. stoletja</hi> (Ljubljana: Znanstvena
                            založba Filozofske fakultete, 2018), 137–54. Kološa, <hi rend="italic">Banski svet Dravske banovine</hi>, 21–27.</note> Ob tem naj
                    opozorimo na kadrovsko povezanost banskega sveta in banske uprave z oblastnimi
                    samoupravami. Nekdanja oblastna poslanca sta bila bana Puc in Natlačen, ki je
                    bil skupaj z Leskovarjem na čelu slovenskih oblastnih samouprav, še štirje
                    pravniki banski svetniki pa so bili tudi oblastni poslanci.<note place="foot" xml:id="ftn64" n="63"> Stiplovšek, <hi rend="italic">Slovenski parlamentarizem</hi>, 480.</note></p>
            </div>
            <div>
                <head>Dve obdobji v delovanju banskega sveta Dravske banovine in vloga pravnikov v
                    njem</head>
                <p>Leto 1935 je pomembna prelomnica v delovanju banskega sveta pri izvajanju nalog
                    banovinskega gospodarstva ali nekdanjih samoupravnih dejavnosti in v
                    prizadevanjih za udejanjanje čim večjih upravnih in samoupravnih pristojnosti,
                    kar je bilo pogojeno z velikimi političnimi in gospodarskimi spremembami. Za
                    prvo polovico tridesetih let je značilno, da so se vzporedno z rastjo
                    gospodarske krize občutno zmanjševali banovinski proračuni. Nasprotno pa se je
                    po letu 1935 začela gospodarska konjunktura, ki je omogočala precejšnje
                    povišanje proračunskih sredstev. Dejstvo, da je imel Korošec v vladi ključno
                    vlogo, pa je vplivalo na to, da so finančni ministri potrjevali proračune v
                    višini, kot jih je sprejel banski svet. Dravska banovina pa je dobila tudi nekaj
                    ugodnih državnih kreditov za naložbe. Spremenjene gospodarske in politične
                    razmere so vplivale tudi na različno uspešnost in težišča delovanja banskega
                    sveta in tudi banske uprave pri reševanju perečih problemov razvoja Slovenije.
                    Ob tem naj poudarimo, da so banski svetniki pri obravnavi letnih proračunov
                    poleg predlogov za financiranje nujnih del v okrajih in mestih, ki so jih
                    zastopali, dajali tudi številne pobude za reševanje zadev vseslovenskega pomena.
                    Natlačen pa je imel glede na boljše gmotne razmere tudi več možnosti kot
                    liberalna predhodnika, da je upošteval predloge banskih svetnikov, toda po
                    njihovem mnenju še vedno ne dovolj zadovoljivo.<note place="foot" xml:id="ftn65" n="64"> Stiplovšek, <hi rend="italic">Banski
                                svet</hi>, 317–21.</note></p>
                <p>Omejili se bomo le na nekaj dejavnosti banskega sveta, v katerih so imeli
                    pomembno vlogo pravniki. V prvi polovici tridesetih let je banskim svetnikom
                    uspelo svojo vlogo v proračunskih razpravah v primerjavi z Živkovićevimi
                    naredbami precej razširiti. Banski svet se je v začetku leta 1933 po objavi
                    Slovenske deklaracije ali Koroščevih punktacij SLS z zahtevo po državnopravnem
                    federalizmu in zedinjeni Sloveniji opredelil glede državne ureditve.<note place="foot" xml:id="ftn66" n="65"> Gašparič, <hi rend="italic">SLS pod kraljevo diktaturo</hi>, 169.</note>
                    Punktacije so v politični razpravi, ki je bila v banskem svetu prepovedana,
                    odločno odklonili kot separatistične. Funkcionar JNS Lipold je ob tem poudaril
                    namero vlade, da zgradi bansko upravo in bansko samoupravo »na bazi najširše
                    dekoncentracije«. Toda Roš je k temu dodal, da ta ne bo šla tako daleč, kot
                    želijo tisti, ki zahtevajo »nekako delitev naše Jugoslavije« in »avtonomijo za
                    Slovenijo«. Tudi ban Marušič je poudaril nujnost čim večje decentralizacije
                    oblasti z države na banovine, toda podban Pirkmajer je v obsežnem referatu
                    opozoril, da je stopnja prenosa državnih pristojnosti na samouprave »eden
                    najtežjih državno-organizatoričinih problemov«. Iz teh razprav se vidi, da so
                    banski svetniki in hkrati politični funkcionarji tudi v prizadevanjih za
                    razširitev pristojnosti banovin upoštevali načela unitarističnega in
                    centralističnega državnopravnega programa liberalnih strank. Banski svetniki
                    liberalnega tabora so zaradi hudega poslabšanja gmotnih razmer za banovinske
                    dejavnosti zahtevali povečanje vloge banskega sveta na finančnem področju, iz
                    bojazni pred močjo katoliškega političnega tabora pa niso zahtevali volitev za
                    banovinski svet.<note place="foot" xml:id="ftn67" n="66"> Miroslav Stiplovšek, »Prizadevanja banskega sveta Dravske banovine za
                            udejanjenje banovinske samouprave in decentralizacije uprave ter za
                            razširitev svojih pristojnosti leta 1933,« <hi rend="italic">Zgodovinski
                                časopis,</hi> 55, št. 2 (2001): 231–53. Jurij Perovšek, »Dravska
                            banovina in banski svet,« v: <hi rend="italic">Slovenska novejša
                                zgodovina</hi>, 327–32.</note> Iz stenografskih zapisnikov sej
                    banskega sveta se vidi, da so bili pravniki zelo dejavni tudi v razpravah o
                    širših gospodarsko-finančnih zadevah, med njimi zlasti Maks Obrsnel, Franjo
                    Lipold in Ivan Sajovic ter Franjo Roš, ki je bil tudi predsednik posebnega
                    finančnega odseka banskega sveta.<note place="foot" xml:id="ftn68" n="67"> SI AS 77, f. 1-9, Stenografski zapisniki sej
                            banskega sveta.</note>
                </p>
                <p>Banski svet se je septembra 1933 sestal tudi na izrednem zasedanju za obravnavo
                    izvršilne uredbe o izvedbi občinskih volitev, za kar ga je Zakon o občinah
                    izjemoma pooblastil. Iz spolitiziranih razprav se vidi, da so se banski svetniki
                    iz bojazni pred velikim vplivom katoliškega političnega tabora upirali izvedbi
                    občinskih volitev. Lipold in Roš sta nastop kandidatov iz bivše SLS poskušala
                    preprečiti in uveljaviti interese JNS s predlogom določila, da morajo vsi
                    privoliti, da bodo ohranjali »državno in narodno edinstvo«. Minister za notranje
                    zadeve je nato šele po izločitvi tega nedemokratičnega amandmaja iz uredbe
                    dovolil banu, da jo objavi.<note place="foot" xml:id="ftn69" n="68"> SI AS 77, f. 6, Stenografski zapisnik 1. in 2.
                            seje IV. izrednega zasedanja banskega sveta, 4. in 5. 9.
                        1933.</note> Oktobrske občinske volitve so pokazale, da je bila bojazen
                    upravičena, kajti kljub režimski stranki prilagojenemu volilnemu sistemu in
                    njenemu volilnemu nasilju je v 54 občinah zmagala opozicijska SLS.<note place="foot" xml:id="ftn70" n="69"> Jure Gašparič,
                            »Občinske volitve v Dravski banovini 15. oktobra 1933 in nekdanja
                            Slovenska ljudska stranka,« <hi rend="italic">Zgodovinski časopis,</hi>
                            58, št. 1-2 (2004): 56.</note></p>
                <p>Minister za notranje zadeve pa je banski svet pooblastil tudi za sprejem uredbe o
                    občinskih uslužbencih. O njih je temeljna določila vseboval že Zakon o občinah.
                    Poročevalec posebnega odseka za preučitev uredbe Josip Režek je bil kot župan
                    dober poznavalec te problematike. Na dveh plenarnih sejah februarja 1934 je bil
                    zelo dejaven glede zagotovitve občinske avtonomije in ureditve problematike
                    občinskih uslužbencev. V razpravah je prišlo do ostrih polemik in banski
                    svetniki so osnutek uredbe dopolnili s številnimi amandmaji, zlasti za utrditev
                    občinske avtonomije.<note place="foot" xml:id="ftn71" n="70"> SI AS 77, f. 6, Stenografski zapisnik 9. in 10.
                            seje V. zasedanja banskega sveta, 14. in 15. 2. 1934.</note>
                    Poudarimo naj, da je uredbodajna dejavnost banskega sveta potekala po
                    parlamentarnih metodah, v spolitiziranih razpravah pa so izstopali pravniki, ki
                    so bili tudi funkcionarji JNS.</p>
                <p>Banski svet v novi sestavi je začel delovati februarja 1936. Že na prvih sejah se
                    je pokazalo, da bodo njegovi člani iz vrst bivše SLS bolj odločno kot
                    predhodniki zagovarjali slovenske nacionalne interese na vseh področjih. Uvodoma
                    je Josip Leskovar poudaril razliko glede dotedanjega liberalnega banskega sveta,
                    kajti banski svetniki iz katoliškega tabora, čeprav so bili tudi imenovani,
                    vendar imajo politično podporo večine slovenskih volivcev. Na prvem zasedanju je
                    upokojeni vladni svetnik Franc Vidic (zastopnik mesta Kamnik) ostro kritiziral
                    centralistično državno ureditev ter zahteval, da banski svet odločno protestira
                    proti nameravani unifikaciji in monopolizaciji učbenikov v državi, kajti njuno
                    udejanjenje bi bilo škodljivo za slovensko šolstvo, slovenski jezik pa bi bil
                    potisnjen na »postransko mesto«. Odvetnik Bajlec je zahteval večja državna
                    sredstva za banovinski proračun in decentralizacijo uprave, ker je centralizem
                    »popolnoma zavestna demontaža slovenskega gospodarstva in slovenske kulture«.
                    Oba sta tudi oblikovala ustrezni resoluciji, ki so ju banski svetniki z
                    glasovanjem soglasno podprli.<note place="foot" xml:id="ftn72" n="71"> SI AS 77, f. 10, Stenografski zapisnik 3. seje
                            VII. zasedanja banskega sveta, 19. 2. 1936.</note> Z resolucijami so
                    obvezali bana, da jih je moral poslati vladi v Beograd, da je kot edina
                    pristojna reševala te za Slovenijo pereče zadeve. Za drugo polovico tridesetih
                    let je nato značilno, da so banski svetniki na vsakem zasedanju sprejeli
                    številne resolucije za reševanje perečih gospodarsko-socialnih in
                    prosvetno-kulturnih zadev v Dravski banovini kot tudi glede razširitve njenih
                    pristojnosti.</p>
                <p>Intenzivnost prizadevanj za reševanje perečih slovenskih problemov kaže že
                    kvantitativni podatek, da je v obdobju 1936–1940 12 pravnikov banskih svetnikov
                    oblikovalo 53 resolucij. V njih so zahtevali ali dali pobude zlasti za rešitev
                    zadev vseslovenskega pomena, le posamezne pa tudi za potrebe prebivalstva, ki so
                    ga zastopali v banskem svetu. V resolucijah so za večja javna dela zahtevali
                    kreditiranje države. Z njeno pomočjo naj bi čim prej odpravili posledice velike
                    gospodarske krize, posebej s sanacijo denarnih zavodov. Socialne razmere naj bi
                    izboljšali s pospešenim odpravljanjem brezposelnosti. Zavzemali so se tudi za
                    razširitev delovanja zdravstvenih, šolskih in kulturnih ustanov. Osrednje
                    oblasti pa so tudi opozorili, da ne smejo zapostavljati slovenščine v uradnem
                    poslovanju. Med predlagatelji teh resolucij so bili najbolj dejavni Adlešič,
                    Kamušič, Leskovar, Veble in Bajlec. Adlešič je predlagal tudi ustanovitev
                    Slovenske akademije znanosti in umetnosti, Ravnikar pa izboljšanje položaja
                    slovenske univerze in izpopolnitev osrednje državne bolnišnice v Ljubljani.<note place="foot" xml:id="ftn73" n="72"> Kološa, <hi rend="italic">Banski svet Dravske banovine</hi>,
                    63–94.</note></p>
                <p>Stalnica na zasedanjih banskega sveta so bile zlasti zahteve za čimprejšnjo
                    decentralizacijo ter povečanje pristojnosti banovine in banskega sveta.<note place="foot" xml:id="ftn74" n="73"> Stiplovšek, <hi rend="italic">Slovenski parlamentarizem</hi>, 291–316. Jurij
                            Perovšek, »Avtonomistična prizadevanja banskega sveta Dravske banovine,«
                            v: <hi rend="italic">Slovenska novejša zgodovina</hi>, 396,
                        397.</note> Ob tem naj poudarimo, da je Natlačenu uspelo doseči precej
                    samostojno oziroma avtonomno delovanje banske uprave Dravske banovine, kar mu je
                    osrednja vlada dovolila kot nagrado za vstop bivše SLS v JRZ. Toda na zasedanjih
                    od leta 1938 do 1940 se je nezadovoljstvo banskih svetnikov stopnjevalo zaradi
                    nemoči, da bi s pomočjo proračuna zagotovili še boljši gmotni položaj
                    banovinskih dejavnosti. Kritizirali so državne ukrepe, s katerimi so bili
                    Dravski banovini odvzeti nekateri finančni viri. Leskovar je zato v resolucijah
                    stopnjeval avtonomistične zahteve banskega sveta. Ob reševanju hrvaškega
                    vprašanja leta 1939 je z resolucijo, ki so jo podprli vsi banski svetniki,
                    zahteval tudi ureditev državnopravnega položaja za Slovence.<note place="foot" xml:id="ftn75" n="74"> SI AS 77, f. 13, Stenografski
                            zapisnik 6. seje X. zasedanja banskega sveta, 18. 2. 1939.</note> Po
                    ustanovitvi Banovine Hrvaške je banovinski svet JRZ septembra 1939 sprejel
                    resolucijo o čimprejšnji ustanovitvi Banovine Slovenije. Vlada je nato za
                    udejanjenje te zahteve imenovala štiričlansko komisijo, v kateri sta bila iz
                    Slovenije pravnika minister dr. Miha Krek in pomočnik bana Majcen.<note place="foot" xml:id="ftn76" n="75">
                            <hi rend="italic">Slovenec</hi>, 12. 9. in 15. 9. 1939, 208 in
                        211.</note> Zahtevo za njeno ustanovitev je na februarskem zasedanju
                    leta 1940 obširno utemeljil Leskovar in posebej poudaril, da je banski svet
                    »tolmač odločne volje in zahteve vseh Slovencev«.<note place="foot" xml:id="ftn77" n="76"> SI AS, f. 14, Stenografski
                            zapisnik 6. seje XII. zasedanja banskega sveta, 17. 2. 1940.</note>
                    Medtem so po hrvaškem zgledu izdelali vse temeljne uredbe za ustanovitev
                    banovine Slovenije, tudi o voljenem banovinskem zboru z zakonodajnimi
                    pristojnostmi. Januarja 1940 je ban Natlačen zadolžil upravni oddelek, da skupaj
                    s strokovnjaki drugih oddelkov oblikuje tudi uredbo o prenosu pristojnosti s
                    posameznih ministrstev na banovino Slovenijo.<note place="foot" xml:id="ftn78" n="77"> Šmid, <hi rend="italic">Uprava Dravske
                                banovine,</hi> 101–104.</note> Toda zlasti zaradi vojne
                    nevarnosti so bile priprave na ustanovitev banovine Slovenije, v katerih so
                    imeli pomembno vlogo tudi pravniki iz banske uprave, prekinjene, kar je bil
                    velik udarec za katoliški politični tabor.<note place="foot" xml:id="ftn79" n="78"> Jurij Perovšek, »Jugoslovanska nacionalna
                            stranka in vprašanje slovenske banovine 1939–1941,« <hi rend="italic">Prispevki za novejšo zgodovino</hi> 62, št. 3 (2002), 52. Miroslav
                            Stiplovšek, <hi rend="italic">Višek avtonomističnih prizadevanj banskega
                                sveta Dravske banovine leta 1940 z zahtevo za ustanovitev banovine
                                Slovenije po hrvaškem zgledu. Med srednjo Evropo in Sredozemljem.
                                Vojetov zbornik</hi> (Ljubljana: Založba ZRC, 2006), 550,
                        551.</note></p>
                <p>Dodamo naj še, da je banski svet tudi v drugi polovici tridesetih let opravil
                    nekaj uredbodajnih nalog po posebnih pooblastilih. Pri spremembah uredb o
                    občinskih volitvah in občinskih uslužbencih je šlo le za prilagajanje nekaterih
                    določil novemu režimu, z izboljšanjem viničarskega reda pa se je SLS-JRZ
                    oddolžila svojim privržencem med viničarji.<note place="foot" xml:id="ftn80" n="79"> Stiplovšek, <hi rend="italic">Banski
                                svet</hi>, 316.</note>
                </p>
                <p>V obdobju med vojnama so v Sloveniji kot predstavniška telesa delovali
                    ljubljanska in mariborska oblastna skupščina ter banski svet Dravske banovine, v
                    njih pa so bili dejavni tudi številni pravniki. Z opravljanjem pomembnih funkcij
                    v slovenskih oblastnih samoupravah so pomembno prispevali k njunemu uspešnemu
                    delovanju. Čeprav so imeli v banskem svetu Dravske banovine še številnejše
                    zastopstvo, pa so imeli zaradi njegovih zelo omejenih pristojnosti manjše
                    možnosti za tehtnejši prispevek k njegovemu delovanju. Ob sklepu naj še
                    poudarimo, da so imeli pravniki kot privrženci posameznih političnih strank
                    vodstvene položaje v upravi ljubljanske in mariborske oblasti kot veliki župani
                    ter v Dravski banovini kot bani in njihovi pomočniki.</p>
            </div>
        </body>
        <back>
            <div type="bibliography">
                <head>Viri in literatura</head>
                <list type="unordered">
                    <head>Arhivski viri</head>
                    <item><hi style="font-size:10pt">SI AS, Arhiv Republike Slovenije:</hi><list type="unordered">
                            <item><hi style="font-size:10pt">SI AS 32, Oblastni odbor ljubljanske
                                    oblasti.</hi></item>
                            <item><hi style="font-size:10pt">SI AS 77, Banski svet Dravske
                                    banovine.</hi></item>
                            <item><hi style="font-size:10pt">SI AS 93, Oblastni odbor mariborske
                                    oblasti.</hi></item>
                        </list></item>
                </list>
                <listBibl>
                    <head>Tiskani viri</head>
                    <bibl><hi rend="italic" style="font-size:10pt">Poslovnik oblastne skupščine
                            mariborske oblasti kraljevine Srbov, Hrvatov in Slovencev v
                            Mariboru</hi><hi style="font-size:10pt">. Maribor, 1927.</hi></bibl>
                    <bibl><hi rend="italic" style="font-size:10pt">Poslovnik ljubljanske oblastne
                            skupščine, sklenjen na skupščinski seji dne 28. februarja</hi><hi style="font-size:10pt">. Ljubljana: samozaložba ljubljanske oblastne
                            skupščine, 1927.</hi></bibl>
                    <bibl><hi rend="italic" style="font-size:10pt">Samouprava, uradno glasilo in
                            uradni list Ljubljanske in Mariborske
                        oblasti,</hi><hi style="font-size:10pt" xml:space="preserve"> 1928–1929.</hi></bibl>
                    <bibl><hi rend="italic" style="font-size:10pt">Službeni list kraljevske banske
                            uprave dravske banovine</hi><hi style="font-size:10pt">,
                        1929–1931.</hi></bibl>
                    <bibl><hi rend="italic" style="font-size:10pt">Uradni list Deželne vlade za
                            Slovenijo</hi><hi style="font-size:10pt">, 1921.</hi></bibl>
                    <bibl><hi rend="italic" style="font-size:10pt">Uradni list dravske
                            banovine</hi><hi style="font-size:10pt">, 1929.</hi></bibl>
                    <bibl><hi rend="italic" style="font-size:10pt">Uradni list ljubljanske in
                            mariborske oblasti</hi><hi style="font-size:10pt">, 1926,
                        1927.</hi></bibl>
                    <bibl><hi rend="italic" style="font-size:10pt">Uradni list pokrajinske uprave za
                            Slovenijo</hi><hi style="font-size:10pt">, 1927.</hi></bibl>
                    <bibl><hi rend="italic" style="font-size:10pt">Zakon o volitvah
                            senatorjev</hi><hi style="font-size:10pt">. Ljubljana: Merkur,
                            1931.</hi></bibl>
                </listBibl>
                <listBibl>
                    <head>Literatura</head>
                    <bibl><hi style="font-size:10pt" xml:space="preserve">Balkovec, Bojan. </hi><hi rend="italic" style="font-size:10pt">»Vsi na noge, vsi na plan, da bo
                            zmaga čim sijajnejša« : volilna teorija in praksa v prvi
                            Jugoslaviji</hi><hi style="font-size:10pt">. Ljubljana: Zveza
                            zgodovinski društev Slovenije, 2011.</hi></bibl>
                    <bibl><hi style="font-size:10pt" xml:space="preserve">Balkovec, Bojan. »Slovenci v vladah Kraljevine Srbov, Hrvatov in Slovencev Kraljevine Jugoslavije (1918-1945).« V: </hi><hi rend="italic" style="font-size:10pt">Slovenska kronika XX. stoletja
                            1900</hi><hi style="font-size:10pt">–</hi><hi rend="italic" style="font-size:10pt">1941</hi><hi style="font-size:10pt" xml:space="preserve">. Ljubljana: Nova revija, 1995. </hi></bibl>
                    <bibl><hi style="font-size:10pt" xml:space="preserve">Gašparič, Jure. »Občinske volitve v Dravski banovini 15. oktobra 1933 in nekdanja slovenska ljudska stranka.« </hi><hi rend="italic" style="font-size:10pt">Zgodovinski
                        časopis,</hi><hi style="font-size:10pt" xml:space="preserve"> 58, št. 1-2 (2004).</hi></bibl>
                    <bibl><hi style="font-size:10pt" xml:space="preserve">Gašparič, Jure. </hi><hi rend="italic" style="font-size:10pt">SLS pod kraljevo diktaturo:
                            diktatura kralja Aleksandra in politika Slovenske ljudske stranke v
                            letih 1929</hi><hi style="font-size:10pt">–</hi><hi rend="italic" style="font-size:10pt">1935</hi><hi style="font-size:10pt">. Ljubljana:
                            Modrijan, 2007.</hi></bibl>
                    <bibl><hi style="font-size:10pt" xml:space="preserve">Kološa, Vladimir. </hi><hi rend="italic" style="font-size:10pt">Banski svet Dravske banovine
                            1931</hi><hi style="font-size:10pt">–</hi><hi rend="italic" style="font-size:10pt">1941</hi><hi style="font-size:10pt">. Ljubljana:
                            Arhiv SR Slovenije, 1980.</hi></bibl>
                    <bibl><hi rend="italic" style="font-size:10pt">Osebnosti, 1–2</hi><hi style="font-size:10pt">. Ljubljana: Mladinska knjiga, 2008.</hi></bibl>
                    <bibl><hi style="font-size:10pt" xml:space="preserve">Perovšek Jurij. »Avtonomistična prizadevanje banskega sveta Dravske banovine.« V: </hi><hi rend="italic" style="font-size:10pt">Slovenska novejša zgodovina: Od
                            programa Zedinjena Slovenija do mednarodnega priznanja Republike
                            Slovenije 1848</hi><hi style="font-size:10pt">–</hi><hi rend="italic" style="font-size:10pt">1957</hi><hi style="font-size:10pt">. Ljubljana:
                            Mladinska knjiga in Inštitut za novejšo zgodovino, 2005.</hi></bibl>
                    <bibl><hi style="font-size:10pt" xml:space="preserve">Perovšek, Jurij. »Blejski sporazum.« V: </hi><hi rend="italic" style="font-size:10pt">Slovenska novejša zgodovina: Od
                            programa Zedinjena Slovenija do mednarodnega priznanja Republike
                            Slovenije 1848</hi><hi style="font-size:10pt">–</hi><hi rend="italic" style="font-size:10pt">1957</hi><hi style="font-size:10pt">. Ljubljana:
                            Mladinska knjiga in Inštitut za novejšo zgodovino, 2005.</hi></bibl>
                    <bibl><hi style="font-size:10pt" xml:space="preserve">Perovšek, Jurij. »Dravska banovina in banski svet.« V: </hi><hi rend="italic" style="font-size:10pt">Slovenska novejša zgodovina: Od
                            programa Zedinjena Slovenija do mednarodnega priznanja Republike
                            Slovenije 1848</hi><hi style="font-size:10pt">–</hi><hi rend="italic" style="font-size:10pt">1957</hi><hi style="font-size:10pt">. Ljubljana:
                            Mladinska knjiga in Inštitut za novejšo zgodovino, 2005.</hi></bibl>
                    <bibl><hi style="font-size:10pt" xml:space="preserve">Perovšek, Jurij. »Jugoslovanska nacionalna stranka in vprašanje slovenske banovine 1939–1941.« </hi><hi rend="italic" style="font-size:10pt">Prispevki za novejšo
                        zgodovino</hi><hi style="font-size:10pt" xml:space="preserve"> 62, št. 3 (2002).</hi></bibl>
                    <bibl><hi style="font-size:10pt" xml:space="preserve">Perovšek, Jurij. »Unitaristični in centralistični značaj vidovdanske ustave.« </hi><hi rend="italic" style="font-size:10pt">Prispevki za novejšo
                            zgodovino,</hi><hi style="font-size:10pt" xml:space="preserve"> 33, št. 1-2 (1993).</hi></bibl>
                    <bibl><hi style="font-size:10pt" xml:space="preserve">Perovšek, Jurij. </hi><hi rend="italic" style="font-size:10pt">»V zaželjeni deželi«: slovenska
                            izkušnja s kraljevino SHS/Jugoslavijo 1918</hi><hi style="font-size:10pt">–</hi><hi rend="italic" style="font-size:10pt">1941</hi><hi style="font-size:10pt">. Ljubljana: Inštitut za novejšo
                            zgodovino, 2009.</hi></bibl>
                    <bibl><hi style="font-size:10pt" xml:space="preserve">Perovšek, Jurij. »Volitve v narodno skupščino septembra 1927.« V: </hi><hi rend="italic" style="font-size:10pt">Slovenska novejša zgodovina: Od
                            programa Zedinjena Slovenija do mednarodnega priznanja Republike
                            Slovenije 1848</hi><hi style="font-size:10pt">–</hi><hi rend="italic" style="font-size:10pt">1957</hi><hi style="font-size:10pt" xml:space="preserve">. Ljubljana: Mladinska knjiga in Inštitut za novejšo zgodovino, 2005. </hi></bibl>
                    <bibl><hi style="font-size:10pt" xml:space="preserve">Stiplovšek, Miroslav. </hi><hi rend="italic" style="font-size:10pt">Banski svet Dravske banovine
                            1939</hi><hi style="font-size:10pt">–</hi><hi rend="italic" style="font-size:10pt">1935: prizadevanja banskega sveta za omilitev
                            gospodarsko-socialne krize in razvoj prosvetno-kulturnih dejavnosti v
                            Sloveniji ter za razširitev samoupravnih in upravnih pristojnosti
                            banovine</hi><hi style="font-size:10pt">. Ljubljana:
                            Znanstvenoraziskovalni inštitut Filozofske fakultete, 2006.</hi></bibl>
                    <bibl><hi style="font-size:10pt" xml:space="preserve">Stiplovšek, Miroslav. »Prizadevanja banskega sveta Dravske banovine za udejanjenje banovinske samouprave in decentralizacijo uprave ter za razširitev svojih pristojnosti leta 1933.« </hi><hi rend="italic" style="font-size:10pt">Zgodovinski
                        časopis,</hi><hi style="font-size:10pt" xml:space="preserve"> 55, št. 2 (2001).</hi></bibl>
                    <bibl><hi style="font-size:10pt" xml:space="preserve">Stiplovšek, Miroslav. </hi><hi rend="italic" style="font-size:10pt">Slovenski parlamentarizem
                            1927</hi><hi style="font-size:10pt">–</hi><hi rend="italic" style="font-size:10pt">1929: avtonomistična prizadevanja skupščin
                            ljubljanske in mariborske oblasti za ekonomsko-socialni in
                            prosvetno-kulturni razvoj Slovenije ter za udejanjenje
                            parlamentarizma</hi><hi style="font-size:10pt">. Ljubljana: Znanstveni
                            inštitut Filozofske fakultete, 2000.</hi></bibl>
                    <bibl><hi style="font-size:10pt" xml:space="preserve">Stiplovšek, Miroslav. »Struktura sestave slovenskih predstavniških teles v prvi Jugoslaviji in njen vpliv na njihovo delovanje.« V: </hi><hi rend="italic" style="font-size:10pt">Nečakov zbornik: procesi, teme in
                            dogodki v 19. in 20. stoletju</hi><hi style="font-size:10pt">.
                            Ljubljana: Znanstvena založba Filozofske fakultete, 2018.</hi></bibl>
                    <bibl><hi style="font-size:10pt" xml:space="preserve">Stiplovšek, Miroslav. »Višek avtonomističnih prizadevanj banskega sveta Dravske banovine z zahtevo za ustanovitev banovine Slovenije po hrvaškem zgledu.« V: </hi><hi rend="italic" style="font-size:10pt">Med srednjo Evropo in Sredozemljem:
                            Vojetov zbornik</hi><hi style="font-size:10pt">. Ljubljana: Založba ZRC,
                            2006.</hi></bibl>
                    <bibl><hi style="font-size:10pt" xml:space="preserve">Stiplovšek, Miroslav. »Volitve v ljubljansko in mariborsko oblastno skupščino leta 1927 in njihove posebnosti glede na parlamentarne volitve v Sloveniji.« </hi><hi rend="italic" style="font-size:10pt">Prispevki za novejšo
                            zgodovino,</hi><hi style="font-size:10pt" xml:space="preserve"> 53, št. 1 (2014).</hi></bibl>
                    <bibl><hi style="font-size:10pt" xml:space="preserve">Šmid, Gašper. </hi><hi rend="italic" style="font-size:10pt">Uprava Dravske banovine
                            1929</hi><hi style="font-size:10pt">–</hi><hi rend="italic" style="font-size:10pt">1941</hi><hi style="font-size:10pt" xml:space="preserve">. Ljubljana: Arhiv Republike Slovenije, 2003. </hi></bibl>
                    <bibl><hi style="font-size:10pt" xml:space="preserve">Trstenjak, Dragotin. »Uprava v Sloveniji.« V: </hi><hi rend="italic" style="font-size:10pt">Spominski zbornik Slovenije</hi><hi style="font-size:10pt">. Ljubljana: Založba Jubilej, 1939.</hi></bibl>
                    <bibl><hi style="font-size:10pt">Miroslav Stiplovšek</hi></bibl>
                </listBibl>
            </div>
            <div type="summary" xml:lang="en">
                <head>THE VITAL ROLE OF LAWYERS IN THE LJUBLJANA AND MARIBOR ADMINISTRATIVE UNIT
                    ASSEMBLIES (1927–1929) AND BAN'S COUNCIL OF THE DRAVA BANATE (1930–1941)</head>
                <head>SUMMARY</head>
                <p>In the First Yugoslavia, three representative bodies operated in Slovenia: the
                    Ljubljana and Maribor Administrative Unit Assemblies and the Ban's Council of
                    the Drava Banate. Lawyers were very active members of these Assemblies and Ban's
                    Councillors. In order to partly mitigate centralism, the St. Vitus' Day
                    Constitution (1921) provided the largest Administrative Units with the
                    self-government powers to carry out important economic-social and
                    educational-cultural activities. The elected Administrative Unit Assemblies
                    represented the highest bodies of the Administrative Unit self-government, but
                    the highest state authorities nevertheless supervised their decisions. Because
                    of the resistance of the centralist parties, the Administrative Unit
                    self-governments only became operational as late as at the beginning of 1927. </p>
                <p><hi style="font-size:10pt">At the time, the Catholic Slovenian People's Party
                        (SPP) won the elections for the Assemblies of the Ljubljana and Maribor
                        Administrative Units, into which Slovenia had been divided, with an absolute
                        majority. The victorious SPP thus took over all of the leading functions in
                        the Assembly Presidency and the Administrative Unit Committee – the
                        executive body of the Administrative Unit Assemblies. Fifteen lawyers were
                        elected as members of the Ljubljana and Maribor Administrative Unit
                        Assemblies. Dr Marko Natlačen and Dr Josip Leskovar became the presidents of
                        the Slovenian Administrative Unit Assemblies in Ljubljana and Maribor,
                        respectively. Lawyers were also elected into the Administrative Unit
                        Committees and the most important sections of the Administrative Unit
                        Assemblies – those in charge of regulations and budgeting. By assuming these
                        essential functions, lawyers contributed significantly to the fact that the
                        two Slovenian Administrative Unit self-governments carried out their tasks
                        most successfully of all 33 in the state. They significantly improved the
                        material circumstances of numerous activities and institutions that they had
                        taken over from the Ministries or the state administration. They were also
                        the only two Administrative Units in the state whose regulatory powers were
                        expanded by the National Assembly so that they could amend the former
                        provincial legislation and certain decrees of the National and Provincial
                        Government for Slovenia from the 1918–1920 period that were statutory in
                        nature. Only in 1928, the Ljubljana and Maribor Administrative Unit
                        Assemblies adopted 55 regulations to improve the legal arrangements and
                        organisation of the self-government activities and institutions, and lawyers
                        were particularly meritorious in this regard. These privileges represented a
                        reward to the SPP for its participation in the government.</hi>
                </p>
                <p><hi style="font-size:10pt">After the unification of the Ljubljana and Maribor
                        Administrative Units in the Drava Banate in the autumn of 1929, the Ban's
                        Council assumed the function of the Ban's consultative body with regard to
                        establishing the budget for the activities of the Banate (or the former
                        self-government). In comparison with the Administrative Unit Assemblies, the
                        Ban's Council only had severely limited powers in the field of budgeting,
                        and it had no regulatory rights either. In the period between 1930 and 1941,
                        the Minister of the Interior appointed 32 lawyers as representatives of
                        cities and districts in the Ban's Council, who were active for various
                        periods of time. Two distinct periods and a turning point in 1935 are
                        characteristic for the activities of the Ban's Council. In the first half of
                        the 1930s, Ban's Councillors belonged to the liberal political camp, while
                        the efforts of the Ban's Council to ensure the resources for the
                        economic-social and educational-cultural activities were negatively impacted
                        by the Great Depression. In the middle of 1935, the former SPP entered the
                        government, and the new Minister of the Interior Dr Anton Korošec appointed
                        Ban's Councillors from the Catholic political camp. In the period of
                        economic boom, the material circumstances of activities and institutions in
                        the Banate improved swiftly. In the second half of the 1930s, Ban's
                        Councillors intensified their demands that the powers of the Banates be
                        increased, while in 1940 they called for the establishment of the Banate of
                        Slovenia with its own legislative Ban's Council. In this period, lawyers
                        were particularly active in their efforts to increase the jurisdictions of
                        the Banate.</hi>
                </p>
            </div>
        </back>
    </text>
</TEI>