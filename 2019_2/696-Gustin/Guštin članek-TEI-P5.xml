<?xml version="1.0" encoding="UTF-8"?><TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Narodna vlada SHS v Ljubljani v obrambnih zadevah:
                    vzpostavljanje obrambnega sistema Države SHS leta 1918 med legislativo in
                    realnostjo<note place="foot" xml:id="ftn0" n="*"> Raziskava
                        je nastala v okviru raziskovalnega programa P6-0281 <hi rend="italic">Idejnopolitični in kulturni pluralizem in monizem na Slovenskem v
                            20. stoletju</hi>, ki ga sofinancira Javna agencija za raziskovalno
                        dejavnost Republike Slovenije iz državnega proračuna.</note></title>
                <author>
                    <name>
                        <forename>Damijan</forename>
                        <surname>Guštin</surname>
                        <roleName>Dr.</roleName>
                        <roleName>višji znanstveni sodelavec</roleName>
                        <affiliation>Inštitut za novejšo zgodovino</affiliation>
                        <address>
                            <addrLine>Kongresni trg 1</addrLine>
                            <addrLine>SI – 1000 Ljubljana</addrLine>
                        </address>
                        <email>damijan.gustin@inz.si</email>
                    </name>
                </author>
            </titleStmt>
            <editionStmt>
                <edition><date>2019-09-30</date></edition>
            </editionStmt>
            <publicationStmt>
                <publisher>
                    <orgName xml:lang="sl">Inštitut za novejšo zgodovino</orgName>
                    <orgName xml:lang="en">Institute of Contemporary History</orgName>
                    <address>
                        <addrLine>Kongresni trg 1</addrLine>
                        <addrLine>SI-1000 Ljubljana</addrLine>
                    </address>
                </publisher>
                <pubPlace>http://ojs.inz.si/pnz/article/view/696</pubPlace>
                <date>2019</date>
                <availability status="free">
                    <licence>http://creativecommons.org/licenses/by-nc-nd/4.0/</licence>
                </availability>
            </publicationStmt>
            <seriesStmt>
                <title xml:lang="sl">Prispevki za novejšo zgodovino</title>
                <title xml:lang="en">Contributions to Contemporary History</title>
                <biblScope unit="volume">59</biblScope>
                <biblScope unit="issue">2</biblScope>
                <idno type="ISSN">2463-7807</idno>
            </seriesStmt>
            <sourceDesc>
                <p>No source, born digital.</p>
            </sourceDesc>
        </fileDesc>
        <encodingDesc>
            <projectDesc xml:lang="en">
                <p>Contributions to Contemporary History is one of the central Slovenian scientific
                    historiographic journals, dedicated to publishing articles from the field of
                    contemporary history (the 19th and 20th century).</p>
                <p>The journal is published three times per year in Slovenian and in the following
                    foreign languages: English, German, Serbian, Croatian, Bosnian, Italian, Slovak
                    and Czech. The articles are all published with abstracts in English and
                    Slovenian as well as summaries in English.</p>
            </projectDesc>
            <projectDesc xml:lang="sl">
                <p>Prispevki za novejšo zgodovino je ena osrednjih slovenskih znanstvenih
                    zgodovinopisnih revij, ki objavlja teme s področja novejše zgodovine (19. in 20.
                    stoletje).</p>
                <p>Revija izide trikrat letno v slovenskem jeziku in v naslednjih tujih jezikih:
                    angleščina, nemščina, srbščina, hrvaščina, bosanščina, italijanščina, slovaščina
                    in češčina. Članki izhajajo z izvlečki v angleščini in slovenščini ter povzetki
                    v angleščini.</p>
            </projectDesc>
        </encodingDesc>
        <profileDesc>
            <langUsage>
                <language ident="sl"/>
                <language ident="en"/>
            </langUsage>
            <textClass>
                <keywords xml:lang="en">
                    <term>State of Slovenes, Croats and Serbs</term>
                    <term>military</term>
                    <term>defence system</term>
                    <term>Slovenia</term>
                    <term>1918</term>
                </keywords>
                <keywords xml:lang="sl">
                    <term>Država Slovencev, Hrvatov in Srbov</term>
                    <term>vojska</term>
                    <term>obrambni sistem</term>
                    <term>Slovenija</term>
                    <term>1918</term>
                </keywords>
            </textClass>
        </profileDesc>
        <revisionDesc>
            <listChange>
                <change>
                    <date>2019-10-15</date>
                    <name>Neja Blaj Hribar</name>
                    <desc>Pretvorba iz DOCX v TEI, dodatno kodiranje</desc>
                </change>
            </listChange>
        </revisionDesc>
    </teiHeader>
    <text>
        <front>
            <docAuthor>Damijan Guštin<note place="foot" xml:id="ftn1" n="**">
                <hi rend="bold">Dr., višji znanstveni sodelavec, Inštitut za novejšo
                    zgodovino, Kongresni trg 1, SI-1000 Ljubljana,
                    damijan.gustin@inz.si</hi></note></docAuthor>
            <docImprint>
                <idno type="cobissType">Cobiss tip: 1.01</idno>
                <idno type="UDC">UDK: 355.3(497.4)"1918"</idno>
            </docImprint>
            <div type="abstract">
                <head>IZVLEČEK</head>
            <p><hi rend="italic">Med najbolj občutljivimi in hkrati
                    zahtevnimi nalogami v okviru oblikovanja državne oblasti Države Slovencev,
                    Hrvatov in Srbov je bilo oblikovanje obrambnega sistema in oboroženih sil kot
                    njegovega najpomembnejšega elementa. Tveganje političnega dejanja razglasitve
                    neodvisne države je bilo oktobra 1918 tisto, ki je narekovalo zelo zadržane
                    priprave. Tako je državno vodstvo šele z dnem ustanovitve države začelo
                    vzpostavljati elemente obrambnega sistema. Izhajalo je iz prevzema dotedanjega
                    obrambnega sistema Avstro-Ogrske, skupaj z zakonodajo, nato pa ga je pod
                    pritiskom okoliščin tudi prilagajalo in poenostavilo. Upravljalo ga je
                    distributivno, po poverjeništvih za narodno (o)brambo v Zagrebu (centralno in za
                    Kraljevino Hrvaško), v Ljubljani in Sarajevu. Vlada Narodnega vijeća je izhajala
                    iz postulata enotnega obrambnega sistema z enotno vojsko, sestavljeno iz treh
                    (pozneje štirih) vojaških poveljstev za slovenske dežele, Kraljevino in Bosno in
                    Hercegovino. Narodna vlada SHS v Ljubljani je z upravno opredelitvijo svojega
                    področja delovanja po 19. novembru 1918 neposredno prevzela vse vodenje vojaških
                    zadev in obrambnega sistema, strnila vse tri veje avstrijskih oboroženih sil v
                    enovite oborožene sile in na podlagi mobilizacije (z mnogimi elementi
                    prostovoljstva) vzpostavila osnovne vojaške enote.</hi>
            </p>
            <p><hi rend="italic">Ključne
                    besede:</hi>
                <hi rend="italic">Država
                    Slovencev, Hrvatov in Srbov, vojska, obrambni sistem, Slovenija, 1918</hi></p>
            </div>
            <div type="abstract" xml:lang="en">
            <head>ABSTRACT</head>
            <head>THE NATIONAL GOVERNMENT OF SLOVENES, CROATS AND SERBS IN
                LJUBLJANA REGARDING THE MATTERS OF DEFENCE: THE ESTABLISHMENT OF THE STATE OF SHS
                DEFENCE SYSTEM IN 1918 BETWEEN LEGISLATION AND REALITY</head>
            <p><hi rend="italic">The establishment of the defence system and
                    the armed forces as its most crucial element was among the most sensitive and
                    demanding tasks during the formation of the State of Slovenes, Croats and Serbs.
                    In October 1918, the risk involved in the political act of proclaiming an
                    independent state dictated exceedingly tentative preparations. Therefore, as
                    late as on the day when the new state was established, the state leadership
                    started setting up the first elements of the defence system by adopting the
                    former Austro-Hungarian defence system, including the legislation. Subsequently,
                    it kept adapting and simplifying this system in accordance with the
                    circumstances. Its management was distributed between the National Defence
                    Commissions in Zagreb (the central Commission, in charge also of the Kingdom of
                    Croatia), Ljubljana, and Sarajevo. The SHS National Council based its activities
                    on the principle of a single defence system with a single army, consisting of
                    three (later four) military commands for the Slovenian provinces, Kingdom of
                    Croatia, Slavonia and Dalmatia and Bosnia and Herzegovina. With the
                    administrative definition of its scope of activities after 19 November 1918, the
                    National Government of SHS in Ljubljana assumed direct control over the military
                    matters and the defence system and merged all three branches of the Austrian
                    armed forces into unified armed forces, based on mobilisation (with many
                    elements of voluntarism).</hi>
            </p>
            <p><hi rend="italic">Keywords: State of Slovenes, Croats and
                    Serbs, military, defence system, Slovenia, 1918</hi></p>
            </div>
        </front>
        <body>
            <div><head>Okoliščine in pričakovanja</head>
            <p>Eden najzahtevnejših izzivov, s katerimi se je nemudoma srečala politično-državna
                elita nove, še oblikujoče se države Slovencev, Hrvatov in Srbov, je bilo vprašanje,
                kako vzpostaviti obrambno funkcijo pravkar razglašene države, kako sestaviti
                obrambni sistem in sistem nacionalne varnosti, kako zagotoviti, da bo čim prej –
                zahteva političnega trenutka je bila takoj – deloval. Čeprav je nastajanje nove
                (nacionalne) države temeljilo na samoodločbi narodov kot novem konceptu
                državnopravne ideje, se je njeno vodstvo zavedalo potrebe po vojaških strukturah,
                tudi zaradi vpetosti v dotedanja naziranja in še bolj iz zavedanja realnih razmer.
                Potreba po njihovi vzpostavitvi je bila povsem življenjska, saj je novo državo
                ogrožala vrsta varnostnih primanjkljajev, od zagotavljanja obstoja nove države,
                njene mednarodne prepoznavnosti, postavitve do ohranitve državnih meja in notranje
                varnosti. Varnost v najširšem pomenu besede je bila eden od pogostih pojmov in
                argumentov, ki so se uporabljali v tedanjem političnem besednjaku nacionalne
                (južnoslovanske) politične elite. Anarhija, prevratne zadeve, <hi rend="italic">revolucija,</hi> »boljševizem« so bili glavna zaznana tveganja, poleg tega pa
                še neizrečen, a prisoten strah pred intervencijo represivnih organov Avstro-Ogrske –
                predvsem njene vojske –, ki je ugašala in iz katere so se izločali, bila pa je še
                vedno v vojnem stanju, ki se je navznoter izražalo kot vsestranska militarizacija in
                velike pristojnosti vojske v vzdrževanju notranjega reda in miru.</p>
            <p>Vzpostavljanje delovanja sposobnih obrambnih sil je bil eden v vrsti kadrovsko in
                materialno zahtevnih zalogajev, ki jih je imelo pred seboj nacionalno-politično in
                hkrati novo državno vodstvo. Dodatna oteževalna okoliščina je bila v tem, da
                oboroženih sil ni bilo mogoče vzpostaviti niti v nastavkih, dokler država ni bila
                ustanovljena, saj je monopol represivne moči do tako rekoč zadnjega dne svojega
                obstoja vzdrževala Avstro-Ogrska s svojimi represivnimi aparati, policijo,
                žandarmerijo in vojsko. Priprave na oblikovanje južnoslovanske države so bile zato
                časovno in vsebinsko omejene in po razglasitvah češkoslovaške in poljske države 28.
                oktobra 1918 ter avstro-ogrskem zaprosilu za premirje 29. oktobra sploh časovno
                pospešene. Zato so bili represivni aparati dotedanje države, ki jih je bilo mogoče
                prevzeti z majhnimi preureditvami in z zagotovljeno lojalnostjo vključenih urediti v
                prid obrambne moči nove države, edini v prvem trenutku realen vir obrambne
                postavitve. Hkrati se je južnoslovanska država takoj ob ustanovitvi soočila s
                kadrovskimi, materialnimi in finančnimi omejitvami, ki so pogojevale oblikovanje
                varnostnih in oboroženih sil. Tisto, na kar pa niso zares računali, je bilo hitro
                spreminjanje notranjega razmerja sil v Avstro-Ogrski, še posebej pa v Cislajtaniji.
                Cesar, ki je še poskušal slediti svoji ponudbi federalizacije cislajtanske polovice
                z dne 16. oktobra 1918, je dva tedna pozneje že nakazal, da se častniki
                avstro-ogrske vojske na svojo prošnjo lahko pridružijo silam narodnih svetov, torej
                zametkom nacionalnih vojsk, in takoj nato, 31. oktobra, da je pripravljen sprejeti
                nastanek več vojsk narodnih svetov.<note place="foot" xml:id="ftn2" n="1"> Bogdan Krizman, <hi rend="italic">Raspad Austro-Ugarske i stvaranje jugoslovenske države </hi>(Zagreb: Školska kniiga, 1999), 77.
                    </note> A med prizadetimi nacionalnimi elitami se za to njegovo potezo
                skoraj nihče več ni menil, je pa gotovo bila pomemben dejavnik, ki je uravnaval
                odzive med častniki, visokimi poveljniki in generaliteto, saj jim je dejansko in
                psihološko olajšal prehod v novonastala državna okolja. Vojska je medtem razpadala
                tako na jugozahodni fronti kot na balkanskem in vzhodnem bojišču. 29. oktobra se je
                temu procesu pridružila še ogrska vlada s sklepom, da z italijanske fronte
                odpoklicuje vse ogrske enote.<note place="foot" xml:id="ftn3" n="2"> Manfred Rauchensteiner, <hi rend="italic">Der erste Weltkrieg und das Ende der Habsburgermonarchie </hi>(Wien; Köln; Weimar: Böhlau, 2013),
                        1041–43.</note></p></div>
            <div><head>Obramba
                države in obrambni sistem Države SHS</head>
            <p>Zamisel oblikovanja nacionalne južnoslovanske države, državnega okvira za
                vzpostavitev lastnega obrambnega sistema, sega v obdobje od druge polovice leta 1917
                dalje, pretežni del leta s prevladujočim poudarkom, da gre za notranjo preureditev
                države ali preseganje obstoječega dualističnega sistema, s ciljem vzpostaviti t. i.
                trialistično državno ureditev z oblikovanjem tretje državne enote.<note place="foot" xml:id="ftn4" n="3">
                        Prim. Janko Pleterski, <hi rend="italic">Prva odločitev Slovencev za
                            Jugoslavijo: politika na domačih tleh med vojno 1914</hi>–<hi rend="italic">1918 </hi>(Ljubljana: Slovenska matica, 1971). Andrej Rahten, <hi rend="italic">Od Majniške deklaracije do
                            habsburške detronizacije: slovenska politika v času zadnjega
                            habsburškega vladarja
                        Karla</hi> (Celje; Ljubljana: Celjska Mohorjeva družba: Društvo Mohorjeva družba, 2016).</note>
                Projekt je ostajal predvsem na (zapleteni) politični ravni, organizacijsko pa ga
                nosilna politična elita ni razvijala. Vsaj delni odgovori na nacionalnovarnostna
                vprašanja so se pojavili v projektu šele takrat, ko se je po tihem in nato bolj ali
                manj javno začelo opuščati »habsburški okvir«.<note place="foot" xml:id="ftn5" n="4"> Jurij Perovšek, »Politični in idejni pogledi slovenskih strank in državnoupravne oblasti na vzpostavitev oboroženih sil 1918–1919,« <hi rend="italic">Prispevki za novejšo
                            zgodovino</hi> 49, št. 1 (2009): 143–70.</note>
                Vendar pa glede na vojno stanje, vojaški položaj Avstro-Ogrske in možnost
                represivnega delovanja avstro-ogrskih organov oblasti in vojske tudi njeni
                najpomembnejši akterji organizacijsko niso mogli ali nameravali storiti veliko do
                trenutka, ko je delitev avstro-ogrske države in njene vojske postala vprašanje
                    dneva.<note place="foot" xml:id="ftn6" n="5"> Fran Šuklje, ki je objavil, s soglasjem
                            nacionalnega političnega vrha, najbolj celovito razmišljanje o državni
                            ureditvi južnoslovanske države, se je posega na področje obrambe
                            vzdržal, z utemeljitvijo, da je za to še prezgodaj, dokler se vojna ne
                            konča. – F. Šuklje, »V zaželjeni deželi,«
                        <hi rend="italic">Slovenec</hi>, 18. 10. 1918, 2. Prim. Jurij Perovšek, <hi rend="italic">Slovenski prevrat 1918: položaj
                            Slovencev v Državi Slovencev, Hrvatov in
                        Srbov</hi> (Ljubljana: Inštitut za novejšo zgodovino, 2018), 47–52. Jurij Perovšek, »Politični in idejni pogledi slovenskih strank in državnoupravne oblasti na vzpostavitev oboroženih sil 1918–1919,« 143–70.</note>
                Ideja ustanovitve »tajništva za »narodno zaščito« – zunanji izraz vzpostavljanja
                varnostne in vojaške funkcije bodoče države – kot enega od poverjeništev Narodnega
                vijeća Slovencev, Hrvatov in Srbov je zaokrožila le na njegovi seji 15. oktobra
                1918, a brez konkretnih izpeljav v naslednjih dneh.<note place="foot" xml:id="ftn7" n="6">
                        Dragosav Janković in Bogdan Krizman, ur., <hi rend="italic">Građa o stvaranju jugoslovenske
                            države</hi> (Beograd: Institut društvenih nauka, 1964), 364, dok. 295, zapisnik seje »poslovnega« odbora Narodnega vijeća 15. in 16. 10. 1918.
                    </note> So pa med zadevami, ki so jih želeli dobiti, poslanci
                Jugoslovanskega kluba 15. oktobra postavili tudi zahtevo, da vlada dopusti vrnitev
                »jugoslovanskih« polkov s front v domovino,<note place="foot" xml:id="ftn8" n="7">
                        <hi rend="italic">Slovenec</hi>, 16. 10. 1918, Naše zahteve. Izrecno zavrnitev zahteve – in podobnih zahtev tudi drugih politikov – je 24. 10. 1918 podal vojni minister z utemeljitvijo, da je za kaj takega še prezgodaj. – <hi rend="italic">Slovenec</hi>, 25. 10. 1918, 3.
                    </note> kar kaže na željo imeti svoj nacionalni del avstro-ogrske vojske v
                bližini, na nacionalnem ozemlju, v končni konsekvenci pa tudi na potrditev zahteve
                po izstopu države iz vojne.</p>
            <p>Hkrati so v Narodnem vijeću SHS – osrednjem krogu snovalcev južnoslovanske države –
                ubrali še drugo pot. Vzpostavili so stike z vojaškimi poveljniki, generali hrvaške
                provenience, ki so bili na pomembnih poveljniških položajih v Zagrebu ali na območju
                Kraljevine, in tipali njihova stališča do bodoče nacionalne države.<note place="foot" xml:id="ftn9" n="8"> Krizman, <hi rend="italic">Raspad Avstro-Ugarske i stvaranje
                            jugoslovenske države</hi>,
                    76.</note> Zdelo se je, da je najbolj ugodna in enostavna pot do
                oborožene sile nove države za prvi trenutek ta, da po lojalnih vojaških poveljnikih
                prevzamejo njene nacionalno urejene dele in jih usmerijo tako, da bi se podredili
                novi, nacionalni državi. Na območju Države SHS je to bilo Hrvatsko kraljevo
                domobranstvo, ki je imelo avtonomen položaj v formaciji ogrskega Honveda, z ozemljem
                troedine kraljevine se je ujemalo tudi korpusno območje, drugo pa z območjem Bosne
                in Hercegovine.<note place="foot" xml:id="ftn10" n="9"> <hi rend="italic">Kraljevsko hrvatsko domobranstvo; –
                            Wikipedija,</hi>
                    <ref target="https://hr.wikipedia.org/wiki/Kraljevsko_hrvatsko_domobranstvo">https://hr.wikipedia.org/wiki/Kraljevsko_hrvatsko_domobranstvo</ref>, pridobljeno 1. 8. 2019. <hi rend="italic">Hrvatsko domobranstvo
                            1868–1993</hi> (Zagreb: Ministarstvo odbrane, 1994). »Troedina« Kraljevina Hrvaška, Slavonija in Dalmacija je imela v okviru madžarske domobranske vojske (Honveda) deloma avtonomne sile teritorialne vojske (divizijo) in v avstroogrski vojski vrsto generalov in oficirjev hrvaškega, zlasti krajiškega porekla.</note>
                Vsega tega pa ni bilo mogoče izpeljati na slovenskem delu, saj ozemlje, na katerem
                naj bi nastala država, upravno ni bilo enotno, pač pa sestavljeno iz nacionalno
                pretežno slovenskih delov dežel Goriške, Trsta, Istre, Kranjske, Koroške in
                Štajerske, ki so jih nacionalno-programsko že dolgo šteli v območje Zedinjene
                Slovenije. Območje 3. korpusa je obsegalo tudi nemško etnično območje v deželah
                Štajerski in Koroški, domobranstvo pa je bilo enotne organizacije v vsej avstrijski
                    polovici.<note place="foot" xml:id="ftn11" n="10"> Peter Urbanitsch in Adam Wandruszka, ur., 
                        <hi rend="italic">Die Habsburgermonarchie
                            1848</hi>–<hi rend="italic">1918: Die bewaffnete Macht. Bd. 5</hi>,
                        (Wien: Österreichische Akademie der
                            Wissenschaften, 1987), 417–30.
                    </note> Tako so v slovenskem delu države prišle v poštev za pritegnitev v
                nacionalno državno orbito le posamezne vojaške enote, popularno »slovenski polki«,
                ki so teritorialno in s tem po narodnostni sestavi moštva spadale v slovenski
                nacionalni krog. Zamišljati si Hrvatsko domobranstvo kot oboroženo silo Narodnega
                vijeća SHS je bilo domače, organizacijsko preprosto in ni terjalo drugega napora kot
                pridobiti lojalne poveljnike in oficirje ter obdržati moštvo v enotah. Zamišljati si
                – po analogiji – polke z večinsko slovenskim moštvom (to so bili predvsem štirje
                pehotni polki domobranske in skupne vojske in dva lovska bataljona) kot vojsko
                slovenskega dela skupne države »Jugoslavije« pa je bilo organizacijsko že precej
                težje. Dejanski problem tako zamišljenega obrambnega sistema je bil v tem, da je bil
                pretežni del vojakov na frontah, v zaledju pa le tisti v sicer obsežnih zalednih
                službah (vojaške bolnišnice, skladišča, transportne enote, štacijska poveljstva in
                straže), vojašnicah in moštvu nadomestnih bataljonov ter črnovojniških okrajnih
                    poveljstvih.<note place="foot" xml:id="ftn12" n="11">
                        Tomaž Kladnik, »Prva svetovna vojna in vojaška organiziranost na Slovenskem,« <hi rend="italic">Sodobni vojaški izzivi</hi> 20, št. 1 (2018): 21–26.</note> Vsaj
                slovenski del območja je bremenila tudi bližina »jugozahodne fronte«, kar je
                pomenilo tudi ostrejši režim v njenem zaledju.<note place="foot" xml:id="ftn13" n="12"> Prim. Damijan Guštin, »Soška fronta in njeno
                            slovensko zaledje,« v: V<hi rend="italic">elika vojna in Slovenci: 1914</hi>–<hi rend="italic">1918</hi>, ur. Peter Vodopivec in Katja Kleindienst (Ljubljana: Slovenska matica, 2005), 62–74. Petra Svoljšak in Gregor Antoličič, <hi rend="italic">Leta strahote: Slovenci in prva
                            svetovna
                        vojna</hi> (Ljubljana: Cankarjeva založba, 2018), 247–60.</note>
                Z organizacijo vojaške sile od spodaj se med politično elito, ki je oblikovala
                državo, ni ukvarjal nihče. Zaslediti pa je občasna povezovanja oficirjev, predvsem
                rezervnih oficirjev, ki so bili večinoma izobraženci in nacionalno bolj
                    profilirani.<note place="foot" xml:id="ftn14" n="13">
                         Janez J. Švajncer, <hi rend="italic">Slovenska vojska
                        1918–1919</hi> (Ljubljana: Prešernova družba, 1990), 38–45.</note></p>
            <p>Slovenski Narodni svet se je v zadnjih dneh oktobra 1918 odločil za ustanovitev
                polvojaške Narodne obrane (obrambe), v katero naj bi občine prispevale moške, ki so
                bili doma in torej na razpolago, stari pa najmanj 17 let.<note place="foot" xml:id="ftn15" n="14">
                         Ibid., 236, 237.</note> Za izhodišče so
                imeli poziv Narodnega vijeća s 23. oktobra 1918, naj oblikujejo odbore za zaščito
                ljudi in premoženja.<note place="foot" xml:id="ftn16" n="15"> <hi rend="italic">Građa</hi>, dok. 319, Poziv Narodnog vijeća SHS, 23. 10.
                            1918.</note> Mestoma so lokalna poveljstva in enote ustanovili
                že pred razglasitvijo države, večino pa v prvih dneh po ustanovitvi države. V
                Ljubljani, denimo, so Mestno obrambo ustanovili 2. novembra 1918.<note place="foot" xml:id="ftn17" n="16"> <hi rend="italic">Slovenski narod</hi>, 3. 11. 1918, posebno izdanje, Prvi
                        shod v svobodni Jugoslaviji.</note> Njihov vidik delovanja je bil v
                glavnem vzdrževanje reda in miru na lokalni ravni. Vsekakor so organizatorji narodne
                straže hitro razširili po večjem delu Kranjske in spodnje Štajerske. Večina občin je
                vzpostavila lokalno enoto za območje občine. V enote so vključevali moške, ki so
                bili na razpolago, da torej niso bili v vojaških enotah, zato so to bili mladeniči
                in starejši moški ter rekonvalescenti, veliko so apelirali na člane telovadnih
                društev Sokol in Orli. Kmalu po formiranju Narodne vlade SHS v Ljubljani pa jih je
                začelo pod svojo jurisdikcijo neformalno pritegovati poverjeništvo za narodno
                brambo. Vodil jih je 8. novembra 1918 ustanovljeni Centralni urad Narodne obrane v
                sestavi poverjeništva za narodno obrambo, ustanovili pa so tudi okrajna brambna
                    poveljstva.<note place="foot" xml:id="ftn18" n="17"> Švajncer, <hi rend="italic">Slovenska vojska 1918–1919</hi>, 237, 238.</note> Moč Narodne obrane,
                posamične enote so bile poimenovane tudi kot Narodne straže, številčno ni bila
                majhna, bila pa je popolnoma nepreizkušena, nepovezana in nesposobna operativnega
                delovanja in je tako imela majhno realno moč. V pripravah na vzpostavitev vojaške
                organizacije, še bolj pa s koncem umika avstro-ogrske vojske se je Narodna vlada SHS
                odločila za ukinitev Narodne odbrane in jo 14. novembra 1918 tudi ukinila, orožje pa
                naj bi pripadniki oddali orožniškim postajam. Razpust enot je trajal še nekaj dni po
                20. novembru, ko naj bi prenehale delovati.<note place="foot" xml:id="ftn19" n="18"> Ibid., 242, 243.</note></p>
            <p>Nacionalnovarnostni sistem Države SHS pa je nasledil še eno komponento, orožništvo,
                ki je sicer po nalogah odgovarjalo poverjeniku za notranje zadeve, organizacijsko pa
                bilo uvrščeno v poverjeništvo za narodno obrambo. Bremenili so ga predvsem
                pripadnost avstro-ogrskemu režimu in s tem veliki dvomi o njegovi zanesljivosti in
                    lojalnosti.<note place="foot" xml:id="ftn20" n="19"> Peter Ribnikar, ur., <hi rend="italic">Sejni zapisniki Narodne vlade
                            Slovencev, Hrvatov in Srbov v Ljubljani in deželnih vlad za Slovenijo
                            1918 – 1921: 1. del: Od 1. nov. 1918 do 26. feb.
                        1919</hi> (Ljubljana: Arhiv Republike Slovenije, 1998), 72, zapisnik seje NVS 5. 11. 1918. Uvrstitev žandarmerije v okvir poverjeništva za narodno odbrano je odredil že poverjenik Drinković 1. 11. 1918.</note></p></div>
            <div><head>Oborožene
                sile Države SHS</head>
            <p>Ko so prisotni člani Narodnega vijeća SHS 29. oktobra 1918 v Zagrebu razglasili
                južnoslovansko državo Slovencev, Hrvatov in Srbov in prevzeli vrhovno oblast v
                državi, so med prvimi dejanji nemudoma storili tudi prve korake, da bi vzpostavili
                njene vojaško silo, vojaško oblast in poveljstvo. Začeli so z ustanovitvijo
                poverjeništva za narodno obrambo (»narodno obrano«)<note place="foot" xml:id="ftn21" n="20">20 V članku uporabljam naziv narodna
                            obramba, čeprav bi se izraz narodna obrana dal ustrezno prevajati tudi
                            kot ljudska obramba. Vendar so v slovenskem delu države tedanji
                            odločujoči dejavniki izraz dosledno uporabljali v obliki narodna obramba
                            in celo Narodna vojska, pri čemer smatram, da je poudarek na nacionalnem
                            primaren v primerjavi z demokratično (»ljudsko«) noto v vojaški
                            organiziranosti.</note> v Narodnem vijeću SHS in imenovanjem
                poverjenika za narodno obrambo dr. Mateja Drinkovića.<note place="foot" xml:id="ftn22" n="21"> <hi rend="italic">Građa</hi>, dok. 340.</note>
            </p>
            <p>Z odredbo vlade Narodnega vijeća, da do nadaljnjega ostajajo v veljavi zakoni
                Avstro-Ogrske, je nova država tudi v načelu prevzela obrambni sistem države, iz
                katere se je izdvojila. Državljane – vojake avstro-ogrskih oboroženih sil – je
                Narodno vijeće odredilo kot njeno oboroženo silo, da so podrejeni oblasti Narodnega
                vijeća, in jih pozvalo, naj se vključijo v njeno vojsko.<note place="foot" xml:id="ftn23" n="22"> <hi rend="italic">Građa</hi>, 402, dok. 338.Na isto načelo se je (verjetno zaradi neučinkovanja dotedanjih sklicevanj) skliceval poverjenik za narodno obrambo dr. Lovro Pogačnik tri tedne pozneje: »Vojaki so se vrnili iz vojske in so mnenja, da je s tem prenehala vsaka njihova dolžnost napram domovini. To mnenje pa je popolnoma napačno. Res je avstrijska država razpadla in avstrijskega cesarstva ni več, toda na ozemlju Avstrije so se ustanovile nove države in vsa oblast bivše Avstrije je prešla na te nove države. Na jugu Avstrije se je ustanovila nova Jugoslavija, ki združuje v sebi vse Slovence, Hrvate in Srbe. Najvišjo oblast v tej državi ima Narodno Veče v Zagrebu, neposredno oblast nad Slovenci ima Narodna vlada v Ljubljani. Ta Narodna vlada je stopila na mesto bivše avstrijske vlade. <hi rend="underline">Narodna vlada je proglasila, da
                            ostanejo vsi dosedanji avstrijski zakoni in naredbe v polni veljavi.
                            Enako ostanejo v polni veljavi vse dosedanje oblasti kot so: glavarstva,
                            davčni in finančni uradi, vse sodnije, vsi šolski uradi in občinski
                            uradi kot tudi
                            orožništvo.</hi> Slednje kot varnostna straža na deželi ostane v vseh svojih pravicah, ki so mu določene po orožniškem zakonu z dne 25. decembra 1894, drž. zak. št. 1 iz leta 1895. Vsako nepokorščino tem uradom in oblastem bo kaznovala Narodna vlada po obstoječih zakonih. Vsako poseganje v oblast in delokrog teh uradov pa vsebuje navadno hudodelstvo po kazenskem zakonu.« – <hi rend="italic">Slovenec</hi>, 25. 11. 1918, Razglasi Nar. vlade: Oklic
                            (podčrtal avtor).</note> Demonstrativno pa sta bili odpoved
                osebne prisege cesarju kot vrhovnemu poveljniku in prostovoljna prisega okoli 200
                vojakov novi državi na narodni manifestaciji 29. oktobra v Ljubljani tisti, ki sta
                pokazali, da je bilo ustvarjanje oborožene sile nove države široko razumljen namen,
                če ne samoumevno vprašanje.<note place="foot" xml:id="ftn24" n="23"> Prim. Perovšek, <hi rend="italic">Slovenski prevrat 1918</hi>, 88, 89.</note></p>
            <p>Štirje generali hrvaškega rodu, med njimi poveljnik 13. korpusa avstro-ogrske vojske,
                ki je zajemal troedino Kraljevino Hrvaško, Slavonijo in Dalmacijo v Zagrebu, in
                poveljnik Hrvatskega domobranstva, so po tem, ko so bili povabljeni na pogovor z
                Narodnim vijećem v prostorih sabora 29. oktobra 1918 izrazili lojalnost novi oblasti
                in bili takoj imenovani na vodilne položaje nove vojaške oblasti in najvišjih
                    poveljstev.<note place="foot" xml:id="ftn25" n="24"> Njihovo povabilo v sabor je bilo rezultat njune prošnje cesarju, ki je poveljnikoma 13. korpusa in Hrvatskega domobranstva generaloma Luki Šnjariču in Mihovilu Mihaljeviću dovolil, da se vključita v nacionalne oborožene sile. – Krizman, <hi rend="italic">Raspad Austro-Ugarske i stvaranje
                            jugoslovenske države</hi>, 76, 84, 85.
                        <hi rend="italic">Građa</hi>, 406, dok. 339, zapisnik 256. zasedanja
                            hrvatskega sabora 29. 10. 1918.</note> V Narodnem vijeću za
                obrambo (in vojsko) odgovorni poverjenik za narodno obrano dr. Mate Drinković je
                tako začel oblikovati vojsko od zgoraj, za kar je imel polno soglasje Narodnega
                vijeća, saj je s tem tudi realiziral (prehodno) izhodišče, da bo Država SHS zaenkrat
                temeljila na nadaljnji veljavnosti zakonodaje Avstro-Ogrske. Po obliki je bila ta
                vzpostavitev oboroženih sil vseeno že drugačna, saj je bila zdaj oborožena sila
                podrejena Narodnemu vijeću kot suverenu in izvršni oblasti hkrati, ker je Narodno
                vijeće po sklepu članov Osrednjega odbora združevalo suvereno in izvršno
                    oblast.<note place="foot" xml:id="ftn26" n="25"> Ibid., dok. 340.</note> Vprašanje, ali
                so s tem dosegli načrtovano ločitev vojske od civilne oblasti, kar je bila pomembna
                politična postavka proti avstro-ogrski vojni militarizaciji, ostaja odprto.<note place="foot" xml:id="ftn27" n="26"> Gl. Perovšek, 
                        <hi rend="italic">Slovenski prevrat 1918</hi>, 40.</note> Poverjenik za »narodno
                brambo« je v sestavi poverjeništva takoj 30. oktobra ustanovil operativni odsek, ki
                naj bi operativno poveljeval vojski. Generala Mihovila Mihaljevića so 30. oktobra
                postavili za šefa odseka in s tem za operativnega poveljnika vojske.<note place="foot" xml:id="ftn28" n="27"> <hi rend="italic">Građa</hi>, dok. 345. Predsedstvo Narodnega vijeća je že
                            30. 10. 1918 generala Šnjarića »koji se nije držao obaveze dane vladi
                            Narodnog vijeća«, odstavilo in na njegov položaj imenovalo
                            generalmajorja Anteja Plivelića. Pogosto se kot imenovani general navaja
                            Josip Pliverić ali Josip Plivelić, vendar avtorju ni uspelo odkriti
                            generala s takim imenom.
                    </note> Tako so odpadle vse dotedanje delitve pristojnosti med cesarjem ali
                kraljem, vojnim ministrstvom, ministrstvoma za deželno obrambo in
                    generalštabom.<note place="foot" xml:id="ftn29" n="28"> Prim. Rok Stergar, <hi rend="italic">Slovenci in vojska, 1867–1914:
                            slovenski odnos do vojaških vprašanj od uvedbe dualizma do začetka prve
                            svetovne vojne</hi> (Ljubljana: Oddelek za zgodovino Filizofske fakultete, 2004); podrobneje
                        <hi rend="italic">Die bewaffnete Macht</hi>, 351–89.</note> Oblikovanje obrambnega
                sistema in tudi oboroženih sil kot najpomembnejšega sestavnega dela sistema je teklo
                v polni nedorečenosti državno-upravne ureditve države – razen vrhovne oblasti
                Narodnega vijeća in tistega, kar je izhajalo iz sklepa, da vsi organi oblasti
                delujejo dalje po obstoječi zakonski ureditvi.</p>
            <p>Vodstvo obrambnega sistema Države SHS so tako dobili generali hrvaškega nacionalnega
                porekla, ki so izrecno izrekli lojalnost novi državi. Glede na to, da so generalštab
                tvorili vrhnji ljudje dotedanjega avstro-ogrskega vojaškega sistema, se to vsebinsko
                ni najbolje ujemalo s potrebami trenutka in konceptom ljudske (»narodne«)
                vojske.</p>
            <p>Prehode generalov in oficirjev v nove državne strukture in njihove oborožene sile je
                v mnogočem olajšalo ravnanje cesarja Karla, ki je bil vrhovni vojaški poveljnik in
                tisti, ki so mu častniki prisegali. 31. oktobra je namreč vojno ministrstvo vsem
                vojaškim poveljstvom v zaledju sporočilo, da lahko dajo narodnim svetom na razpolago
                tudi vojaške sile v namen vzdrževanja javnega reda in miru. Dan kasneje, 1.
                novembra, je to odredbo preseglo z odredbo, naj vojaške osebe in poveljstva, ker
                bodo nacionalne države ustanovile svoje oborožene sile, v prehodnem obdobju še
                delujejo; vojaške osebe pa naj sporočijo svojim poveljstvom, v katere oborožene sile
                se bodo uvrstile; če se od njih zahteva nova prisega, naj jo podajo. Seveda pa so se
                te odredbe po poveljstvih širile z neenakomerno hitrostjo, čeprav so bile poslane z
                    radiogrami.<note place="foot" xml:id="ftn30" n="29"> Krizman, <hi rend="italic">Raspad Austro-Ugarske i stvaranje
                            jugoslovenske države</hi>, 94.
                            Rauchensteiner,
                        <hi rend="italic"> Der erste Weltkrieg und das Ende der Habsburgermonarchie</hi>, 1041–43.</note> Poveljniki so jih tudi
                izvajali z različno osebno pobudo. Tako je vojaški poveljnik Bosne in Hercegovine
                general Ervin Mattanovich po prejetju odredbe predal Narodnemu svetu v Sarajevu vse
                sile, ki jim je poveljeval.<note place="foot" xml:id="ftn31" n="30"> Krizman, <hi rend="italic">Raspad Austro-Ugarske i stvaranje
                            jugoslovenske države</hi>,
                    94, 95.</note> Že omenjena generala v Zagrebu sta že 29. oktobra
                naslovila na vojake razglas, v katerem sta kar na podlagi svoje poveljniške moči
                odločila: »Sve vojništvo – vojska i domobranstvo – stavlja se u službu narodne vlade
                kojoj time stoji na razpoložbu.«<note place="foot" xml:id="ftn32" n="31"> <hi rend="italic">Građa</hi>, 402, dok. 337.</note></p>
            <p>Vzpostavljanje elementov obrambnega sistema države pa so vendar določile politične in
                dejanske razmere na ozemljih, ki jih je Država SHS obsegala. Ta je nasledila večino
                problemov sestavljene državnopravne strukture Avstro-Ogrske. Za vsak specifičen
                sestavni del države je predsedstvo Narodnega vijeća ali njegovo poverjeništvo za
                narodno obrambo predvidelo v okviru ene in enotne državne vojske vojaško
                poveljniško-upravno območje. Za Hrvaško so predvideli I. vojaško okrožje (najprej
                »1. vojni odsjek«), za Slovenijo (in sprva Istro) so predvideli II. vojaško okrožje
                (sprva »2. vojni odsjek«) s sedežem v Ljubljani, nekaj dni kasneje še 3. vojaško
                okrožje za Bosno in Hercegovino in pozneje še 4. vojaško okrožje za Dalmacijo.
                Poveljnika 1. in 2. vojaškega odseka je poverjenik Drinković imenoval takoj 31.
                oktobra, za poveljnika »1. vojnega odseka« je postavil generala Anteja Plivelića in
                na čelo »2. vojnega odseka« podmaršala Nikolo Ištvanovića.<note place="foot" xml:id="ftn33" n="32">
                        Ibid., 431, dok. 356.</note></p></div>
            <div><head>Vojna mornarica Države SHS</head>
            <p>Za oborožene sile Države SHS, ki je (načeloma) obsegala dolgo jadransko obalo od
                izliva Soče do vključno Boke Kotorske, je bilo pomembno tudi vprašanje vojne
                mornarice. Avstro-ogrska vojna mornarica je bila stacionirana v treh poglavitnih
                bazah, ki so bile na območjih dežel Istre in Dalmacije: v Pulju, Šibeniku in
                Kotorju, nekaj tudi v Trstu. Cesar Karel I. je, ne glede na to, da je država že
                sprejemala pogoje premirja, 30. oktobra 1918 odredil, da je treba »jugoslovanskemu
                Narodnemu Vijeću v Zagrebu« predati avstro-ogrsko vojno mornarico z vsemi utrdbami
                in pristanišči na Jadranu. Na prvi seji se je vlada Narodnega vijeća, ko se je s
                ponudbo seznanila, opredelila, da mornarico prevzema in jo uvršča v sestav svojih
                oboroženih sil.<note place="foot" xml:id="ftn34" n="33"><hi rend="superscript">33</hi>
                        Krizman, <hi rend="italic">Raspad Austro-Ugarske i stvaranje
                            jugoslovenske države</hi>, 99–110. Tudi v
                            vojni mornarici je v dneh, ko je bila v pristojnosti Države SHS,
                            prihajalo do razsula moštva, ki je bilo ne glede na večji delež
                            obmorskega prebivalstva (Hrvatov, Italijanov in Slovencev) prav tako
                            sestavljeno večnacionalno.</note> V Pulj je Predsedstvo
                Narodnega vijeća poslalo svojo delegacijo, ki je floto 31. oktobra tudi uradno
                prevzela od poveljnika viceadmirala Miklósa Horthyja, nato pa so prevzeli tudi floto
                v Šibeniku in Kotorju.<note place="foot" xml:id="ftn35" n="34"> <hi rend="italic">Građa</hi>, dok. 356.</note></p>
            <p>Vendar pa se je usoda vojne mornarice Države SHS pod pritiskom velesil zmagovite
                antante kmalu korenito spremenila. Po italijanski potopitvi admiralskega drednota
                Jugoslavija (prejšnji Viribus unitis) 1. novembra 1918 so se odposlanci Države SHS
                obrnili na antanto s prošnjo za zaščito. V določilih premirja z Avstro-Ogrsko je
                bilo odločeno, da mora Avstro-Ogrska predati del flote antantnim državam in ZDA,
                ostale pa usidrati v lukah, ki jih bodo določili zavezniki. Na srbski predlog so
                antantni zavezniki pozvali floto, da (pod belo zastavo) odplove na Krf, kjer bodo
                potekali pogovori o njeni nadaljnji usodi.<note place="foot" xml:id="ftn36" n="35"> Ibid., 380, dok. 371.
                    </note> Država SHS, ki je že postavila poveljnika mornarice in flote, je
                bila od sredine novembra 1918 prisiljena, da je veliko večino flote prepustila
                Italiji, saj ni imela dovolj moštva niti premoga, da bi ladje odplule na Krf.
                Antantne države so zasedle tudi vojna pristanišča Pulj, Šibenik in Kotor.<note place="foot" xml:id="ftn37" n="36"> Krizman, <hi rend="italic">Raspad Austro-ugarske i stvaranje
                            jugoslavenske države</hi>, 111–15.
                        <hi rend="italic">Građa</hi>, 420, dok. 356. Za poveljnika mornarice je
                            poverjeništvo postavilo kontraadmirala Dragutina Prico, za poveljnika
                            flote pa kontraadmirala Janka Vukoviča
                Podkapelskega.</note></p></div>
            <div><head>Pripoznanje
                oborožene sile</head>
            <p>Osnovne premise obrambnega sistema Države SHS so tako bile vzpostavljene v njenem
                državnem centru, še preden je bila ustanovljena Narodna vlada SHS v Ljubljani. Tudi
                ta je začela svoje delo podobno kot Narodno vijeće. Na prvi seji 31. oktobra 1918 je
                še enkrat izrecno opredelila, da ostajajo (na njenem območju) v veljavi vsa
                zakonodaja in tudi ustanove bivše države.<note place="foot" xml:id="ftn38" n="37"> Ribnikar, ur., <hi rend="italic">Sejni zapisniki NVS</hi>, zapisnik seje NVS 31. 10. 1918.</note>
                Najbrž pri tem prvenstveno ni merila na vojaško zakonodajo, ustanove in enote, a
                nadaljnje ravnanje vendarle kaže, da je to (razumljivo) podaljšanje veljavnosti
                pravne in upravne ureditve vsekakor dojemala kot izhodišče tudi za vojaško področje.
                Hkrati pa je bilo tudi jasno vidno, da je formalen prevzem ustanov vojaškega značaja
                kaj mali korak. V svojem dosegu namreč ni imela delujoče vojaške strukture, ki bi jo
                lahko vključila in vezala nase s hierarhično linijo podrejenosti, in tudi ne oseb z
                visokimi vojaškimi čini in posledično avtoriteto, ki bi jih lahko uporabila v ta
                namen. Štab soške armade in general Boroević so bili zasedeni predvsem z izpeljavo,
                kakor rešiti soško armado pred italijanskim ujetništvom, armada sama pa je že
                razpadala po nacionalnih šivih, od Čehov, ki jih je domov pozvala njihova vlada, do
                Madžarov, ki so po ukazu svoje vlade hiteli na ogrsko ozemlje. Najbrž je Narodna
                vlada tudi zato brez težav sprejela od poverjenika za narodno obrano imenovanega
                poveljnika in načelnika štaba 2. vojaškega okrožja podmaršala Nikolo
                    Ištvanovića<note place="foot" xml:id="ftn39" n="38"> Več
                        Vlatka Dugački in Krešimir Regan, »Zaboravljeni vojskovođa Nikola pl.
                        Ištvanović,« v: <hi rend="italic">Radovi Zavoda za hrvatsku povijest
                            Filozofskoga fakulteta Sveučilišta u Zagrebu</hi> 50, št. 1 (2018):
                        153–83.</note> in podpolkovnika Milana Ulmanskega, ko sta 2. novembra
                prišla v Ljubljano in se predstavila Narodni vladi oziroma poverjeništvu za narodno
                    obrambo.<note place="foot" xml:id="ftn40" n="39"> Ribnikar, ur., <hi rend="italic">Sejni zapisniki
                            NVS</hi>, zapisnik seje NVS 2. 11. 1918. Po Andrejki je bil podpolkovnik Milan Ulmansky v Ljubljani že 31. 10. 1918. – Viktor Andrejka, »Razvoj vojaštva in vojaški dogodki od prevrata do danes,« v: <hi rend="italic">Slovenci v desetletju 1918</hi>–<hi rend="italic">1928: zbornik razprav iz kulturne, gospodarske in politične
                            zgodovine</hi>, ur. Josip Mal (Ljubljana:
                            Leonova družba, 1928), 269.</note></p>
            <p>Postavitev poverjeništva za narodno obrambo Narodne vlade SHS v Ljubljani je odražala
                veliko potrebo po varnosti in hkrati namero zgraditi oboroženo silo na območju svoje
                pristojnosti. Ne glede na to, da so vojsko imeli za enotno, pomislekov glede
                poverjeništva za narodno obrambo med oblikovanjem resorjev Narodne vlade ni bilo.
                Poverjeništvo za narodno obrambo (»narodno brambo«) je med sestavljanjem vlade dobil
                v vodenje dr. Lovro Pogačnik, pravnik po poklicu, poslanec državnega zbora in
                politik z organizacijskimi izkušnjami, saj je v letih pred vojno uspešno vodil
                vzpostavitev Sokolu konkurenčne organizacije Orli. Poleg tega je bil eden od najbolj
                vidnih politikov mlade generacije v Vseslovenski ljudski stranki, star 38 let.<note place="foot" xml:id="ftn41" n="40"> Ribnikar, ur., <hi rend="italic">Sejni zapisniki NVS</hi>, zapisnik seje NVS 31. 10. 1918, 57. »Pogačnik, Lovro,« v: 
                        <hi rend="italic">Enciklopedija
                            Slovenije</hi>, <hi rend="italic">9:
                        Plo-Ps</hi> (Ljubljana: Mladinska knjiga, 1995), 33.</note></p>
            <p>Ko je dr. Pogačnik prevzel poverjeništvo, še ni razpolagal z ničimer, niti z uradom.
                Soočiti pa se je moral s samoiniciativno nastalimi jedri oficirjev slovenske
                narodnosti, predvsem rezervnih oficirjev, ki so v prvih dneh prevrata delovali
                proaktivno, v večjih centrih tudi pometli s preostalo avstrijsko oblastno strukturo,
                vključno z vojaško – tako v Ljubljani, Celju, Gorici in tudi v Mariboru, na Ptuju, v
                vsakem lokalnem okolju nekoliko različno in razmeram ter svoji moči bolj ali manj
                    ustrezno.<note place="foot" xml:id="ftn42" n="41"> O dogajanju podrobneje Švajncer, <hi rend="italic">Slovenska vojska 1918–1919</hi>, 15–27.</note> Zaradi pomanjkanja
                avtoritete, nevzpostavljenih razmejitev pristojnosti pa tudi neobveščenosti sta se
                poverjenik dr. Pogačnik in poverjeništvo morala šele uveljaviti kot organizacijski
                organ za vojaške zadeve na slovenski strani Države SHS. Štajerski Narodni svet je
                istočasno bolj ali manj samoiniciativno posegel tudi na področje vojaških oblasti,
                ko je 1. novembra 1918 – ob popolni nejasnosti, kako sploh postopati – sprejel
                predlog svojega sodelavca majorja Rudolfa Maistra (sicer okrajnega poveljnika črne
                vojske), da ga postavijo za poveljnika oboroženih enot Države SHS v Mariboru in
                Spodnji Štajerski ter mu podelijo čin generala, s katerim je ta želel utrditi svojo
                avtoriteto vojaškega poveljnika.<note place="foot" xml:id="ftn43" n="42"> <hi rend="italic">Građa</hi>, dok. 373.</note> Poudariti velja, da
                je že Narodno vijeće pozivalo k vzpostavljanju odborov za narodno zaščito in je več
                narodnih svetov takšne vojaške poveljnike tudi iskalo in jih našlo, npr. Narodni
                svet na Reki podmaršala Ištvanovića in Narodni svet v Ljubljani polkovnika Poura.
                Poverjenik dr. Pogačnik je tako delujoče poveljnike in oficirje brez zadržkov
                vključil tudi v strukturo nastajajočih vojaških (krajevnih) poveljstev. Maister je
                tako ohranil svoja položaja in naziva mestnega (štacijskega) poveljnika za Maribor
                in poveljnika Poveljstva SHS za spodnji Štajer.<note place="foot" xml:id="ftn44" n="43"> Bruno Hartman, <hi rend="italic">Rudolf Maister, general in
                            pesnik</hi> (Ljubljana: Državna založba Slovenije, 2006), 31–45. Narodno vlado pa je motila podelitev naziva general, kar je najbrž imela za svojo pristojnost. – Ribnikar, ur., <hi rend="italic">Sejni zapisniki NVS</hi>, zapisnik seje NVS 4. 11. 1918,
                    67.</note></p>
            <p>Poverjenik dr. Pogačnik in štab 2. vojaškega okrožja pa sta imela ob vzpostavljanju
                obrambnega sistema in oborožene sile države še dodatni, pravzaprav prednostni skrbi.
                Prva je bila predvsem praktična, to je bilo vprašanje, kako se rešiti ogromne
                množice avstro-ogrskega vojaštva, ki se je umikala s Piave večinoma čez slovensko
                ozemlje. Tu se je s svojim organizacijskim znanjem izkazal načelnik štaba 2. vojnega
                okrožja podpolkovnik Milan Ulmansky, predvsem pa je učinkovala dobra slovenska
                organiziranost, ki je premiku vojakov od Gorice proti Čakovcu in Mariboru podredila
                vse prometne zmogljivosti in oskrbo. Za teden dni so celo ustavili ves železniški
                promet, da so vlaki z vojaštvom, šlo naj bi za okoli 370.000 vojakov, šli bolj
                tekoče od Gorice do Pragerskega in Maribora.<note place="foot" xml:id="ftn45" n="44"> Matjaž Bizjak, »Umik avstroogrske vojske skozi slovenski prostor novembra 1918,« <hi rend="italic">Prispevki za novejšo
                            zgodovino</hi> 53, št. 1 (2003):
                        25–36.</note></p>
            <p>Drugo, bolj vsebinsko, pa je bilo vprašanje, kako izpeljati vladni sklep, naj se
                vojaki slovenskega rodu javijo pri svojih kadrih v Ljubljani, Celju, Mariboru in
                    Borovljah,<note place="foot" xml:id="ftn46" n="45"> Ribnikar, ur., <hi rend="italic">Sejni zapisniki NVS</hi>, zapisnik seje NVS 2. 11. 1918.</note>
                torej kako zbrati vojaške enote. Poverjenik dr. Drinković je splošen vpoklic vojakov
                v starosti od 18 do 40 let, ki se prištevajo k narodni državi, pripravil že 30.
                oktobra 1918, podprl pa ga je Glavni odbor Narodnega vijeća.<note place="foot" xml:id="ftn47" n="46"> <hi rend="italic">Građa</hi>, dok. 345.</note> Razglas o
                mobilizaciji je poverjeništvo za narodno obrambo objavilo 1. novembra. Na dobro
                obiskanem shodu Narodne obrane 2. novembra v Ljubljani so v resoluciji, ki so jo
                sprejeli, izrecno zahtevali: »Tekom 24 ur je izdati ukaz za prisilni nabor vseh
                moških državljanov od 18 do 50 leta, oziroma pokličejo naj se v vojaško službo vsi
                za to sposobni državljani.«<note place="foot" xml:id="ftn48" n="47"> <hi rend="italic">Slovenski narod</hi>, 3. 11. 1918, 259, Prvi shod v svobodni
                            Jugoslaviji.</note> Narodna vlada v Ljubljani je bila istega
                dne zvečer precej bolj zadržana in je vpoklic vojaških obveznikov na slovenskem delu
                države skrčila na obvezo tistih vojakov, ki so bili doma, da se v 48 urah javijo v
                svojih enotah.<note place="foot" xml:id="ftn49" n="48"> Ribnikar, ur., <hi rend="italic">Sejni zapisniki NVS</hi>, zapisnik seje NVS 2. 11. 1918.</note>
                Ni podatka, kateri od ministrov so se zavzemali za tako omilitev mobilizacije,
                razvidno pa je, da se je poverjenik Tavčar zavzemal za bolj podjetno
                    mobilizacijo.<note place="foot" xml:id="ftn50" n="49"> Ibid.</note> Vladni sklep je dr.
                Pogačniku zožil možnosti, da vojake sploh pridobi v dovoljšnjem številu. General
                Rudolf Maister pa si je v okviru pristojnosti Narodne vlade SHS v Ljubljani
                vzpostavil poseben položaj, saj je mobilizacijo za območje svojega poveljstva na
                Spodnjem Štajerskem 8. novembra razglasil samostojno, ne da bi Narodna vlada to
                vedela ali odobrila. Narodna vlada je sicer naknadno previdno omejila njegov javni
                poziv, vendar pa omejitev ni kaj posebej učinkovala. Teden dni pozneje je Narodna
                vlada ponovno odredila mobilizacijo, to pot v obsegu, kot jo je razglasil že
                poverjenik dr. Drinković oziroma Narodno vijeće.<note place="foot" xml:id="ftn51" n="50"> Ribnikar, ur., <hi rend="italic">Sejni zapisniki NVS</hi>, Zapisnik seje vlade 13. 11.
                    1918.</note>
            </p>
            <p>Mobilizacija je na hrvaškem in tudi v slovenskem delu države potekala v neugodnih
                okoliščinah, ob majhni legitimiteti nove oblasti in vseprisotnih željah ter zahtevah
                po miru in prenehanju vojaške službe. Temu primeren je bil tudi odziv vojakov, a
                vendar ne tako slab, da bi ga lahko podcenjevali. V dveh tednih se je v enotah
                zbralo okoli 7200 vojakov.<note place="foot" xml:id="ftn52" n="51"> Švajncer, <hi rend="italic">Slovenska vojska 1918–1919</hi>, 71, 72. Vprašanje številčnosti enot II.
                            vojaškega okrožja je ob pomanjkljivih podatkih težko in le na ocenah
                            temelječe vprašanje. Štajersko obmejno poveljstvo je imelo po
                            mobilizaciji okoli 2000 vojakov v dveh pehotnih in konjeniškem polku, po
                            okoli 1000 vojakov pa sta zbrala tudi Slovenski planinski in Ljubljanski
                            polk, medtem ko je Tržaški polk imel okoli 400 vojakov. S topništvom in
                            ostalimi specializiranimi enotami se je število povečalo še za okoli
                            1000 vojakov, kar da številko 5500 vojakov. Poleg tega je v tem času
                            sodil v sestav tudi 26. polk poveljstva srbskih enot, ki je imel okoli
                            1200 vojakov.</note></p>
            <p>Pereče je bilo vprašanje potrebnega častniškega kadra za novo vojsko. Častnikov,
                aktivnih in rezervnih, zlasti srednjih in nižjih činov je bilo dovolj, vendar pa so
                bili za nadaljevanje vojaškega življenja v novi vojski najbolj zavzeti rezervni
                častniki, ki so bili nacionalno zavedni in deloma povezani s političnimi elitami,
                toda hkrati željni tega, da bi slekli uniformo in se vrnili v svoje poklice.
                Poklicni častniki slovenskega rodu so bili bolj zadržani, hkrati pa dolgoročneje
                perspektivni kadri za oborožene sile nove države.<note place="foot" xml:id="ftn53" n="52"> Švajncer, <hi rend="italic">Slovenska vojska 1918–1919</hi>, 44, 45.</note> Vsekakor je v vojski
                Države SHS v 2. vojaškem okrožju služil velik delež rezervnih častnikov, vsaj
                    nadpolovičen.<note place="foot" xml:id="ftn54" n="53"> Ibid. Opominja, da so bili aktivni častniki v
                            velikem delu nacionalno zavrti ali zadržani zaradi nadnacionalne
                            orientacije avstroogrske vojske in da so se novi vojski odzvali šele, ko
                            so videli, da je Avstro-Ogrska dejansko razpadla, torej v drugi polovici
                            novembra 1918 ali pozneje.</note></p>
            <p>Poverjeništvo za narodno obrambo je iz avstro-ogrske vojske prevzemalo častnike
                višjih činov, npr. polkovnike, in tudi številne nižje častnike. Vključilo naj bi
                tudi enega od generalov, ki se je izjasnil za državljana nove države. Okoli 20.
                novembra je bilo v Narodni vojski v 2. vojaškem območju 610 častnikov.<note place="foot" xml:id="ftn55" n="54"> Ibid., 62.</note> Statusa častnikov
                poverjeništvo in vlada nista urejala le gmotno (plača in pridatki), pač pa tudi
                karierno. Čine, dosežene v avstro-ogrski vojski, je poverjeništvo priznavalo, samo
                pa je uporabilo možnosti avstro-ogrskih predpisov in uvedlo izredna
                    napredovanja.<note place="foot" xml:id="ftn56" n="55">
                        Ibid.</note> Tako je Narodna vlada SHS v Ljubljani (podobno tudi Narodno
                vijeće) izredno povišala okoli 20 častnikov, ki so se najbolj angažirali ob prevratu
                in pri ustvarjanju vojske Države SHS, in ob tem uredila tudi generalski naziv
                majorja Rudolfa Maistra. Podelila mu je čin polkovnika »v svojstvu in s pravicami
                generala«, kar je bila nekoliko prirejena kombinacija izrednega povišanja za dva
                čina in nazivnega čina.<note place="foot" xml:id="ftn57" n="56"> SI AS 94, š. 2, Vojaški naredbeni list 1. 12. 1918, št. 1. Švajncer, <hi rend="italic">Slovenska vojska 1918–1919</hi>, 51.</note> Vendar pa je poverjeništvo
                lahko kmalu ugotovilo, da obstaja pomembna razlika v narodni zavesti rezervnih in
                poklicnih častnikov, srečevalo se je s pritožbami javnosti in tudi samozavestnih
                moštev proti 'nemškutarjem', oficirjem brez slovenske narodne zavesti, ki naj bi se
                vrinili v narodno vojsko.<note place="foot" xml:id="ftn58" n="57"> Z nemškutarji so označevali častnike, ki niso
                            bili sposobni uporabe slovenskega jezika ali so se prej izogibali
                            kazati, da so po narodnosti Slovenci, marsikdaj pa tudi nepriljubljene,
                            surove oficirje.</note></p>
            <p>Organizacijska struktura »Narodne vojske« je postala aktualna šele s kolikor toliko
                uspešno izvedeno mobilizacijo. Generalštab 2. vojaškega okrožja je vodil
                teritorialna poveljstva in operativne enote. Prva so bila predvsem krajevna,
                »štacijska« poveljstva. Poveljstvo SHS za Spodnji Štajer kot edino pokrajinsko
                teritorialno poveljstvo je obstalo do prve celovite reorganizacije po 20. novembru.
                Namesto njega so ustanovili Štajersko obmejno poveljstvo; njegova teritorialna
                pristojnost se je ob tem skrčila na mariborski okraj. Obenem so ustanovili še
                Koroško obmejno poveljstvo, kar pomeni, da je 2. vojaško okrožje v severnem delu,
                bliže sporni severni meji, svoje operativno območje pokrilo z dvema obmejnima
                območjema na relaciji od Ziljske doline do ogrske meje vzhodno od Radgone, s čimer
                so povečali odzivnost in kakovost nadzora območja, kjer bi lahko prišlo do
                oboroženih spopadov ob načrtovani zasedbi območja do narodne meje. Ne glede na
                izraženo obmejno specifiko pa so obmejni poveljstvi imeli tudi za teritorialni
                poveljstvi, ki sta imeli pristojnosti nad vsemi vojaškimi enotami in ustanovami na
                njunem območju.</p>
            <p>Na celotnem območju v pristojnosti 2. vojnega okrožja so začeli oblikovati polke v
                skladu z novo vojaško-dopolnilno ureditvijo. Z uredbo z dne 13. novembra so namreč
                določili vojaško-dopolnilne okraje Ljubljana, Maribor, Celje, Trst in Borovlje ter
                tako poenostavili in hkrati prilagodili dotedanjo avstro-ogrsko vojaško dopolnitveno
                    ureditev.<note place="foot" xml:id="ftn59" n="58"> Švajncer, <hi rend="italic">Slovenska vojska 1918–1919</hi>, 56.</note> Dober teden pozneje, 22.
                novembra, je štab 2. vojaškega okrožja izdal ukaz o »provizorični ureditvi
                poveljstev pri II. vojnem okrožju«, s katerim je določil formacijo in pristojnosti
                enot Narodne vojske na slovenskem delu države.<note place="foot" xml:id="ftn60" n="59"> SI AS 94, povelje generalštaba II. vojnega
                            okrožja, 22. 11. 1918.</note> Za oblikovanje pehotnih enot so
                vzeli polkovno ureditev ter vanje vključili tudi strelske bataljone lahke pehote.
                Namesto artilerijskih polkov so oblikovali topniška poveljstva s po več
                divizioni.</p>
            <list type="unordered">
                <item>Ljubljanski polk in slovenski planinski polk, oba s sedežema v Ljubljani, je
                    popolnjeval vojaški okraj Ljubljana;</item>
                <item>Celjski polk s sedežem v Celju je popolnjeval vojaški okraj Celje;</item>
                <item>Mariborski polk (prejšnja 47. pehotni in 26. strelski polk) s sedežem v
                    Mariboru je popolnjeval vojaški okraj Maribor;</item>
                <item>Tržaški polk je bilo mogoče oblikovati le izven njegovega dopolnilnega območja
                    zaradi prodirajoče italijanske vojske na dodeljeno območje. Oblikovani bataljon
                    (moštva je bilo premalo za polno formacijo) so namestili v Novo mesto;<note place="foot" xml:id="ftn61" n="60"> Vladimir Gradnik, <hi rend="italic">Primorski prostovoljci v boju
                                za severno
                            mejo</hi> (Koper: Lipa, 1981).</note></item>
                <item>26. srbski polk je imel začasen sedež v Ljubljani. Popolnjeval se je zgolj iz
                    vračajočih se vojakov in oficirjev srbske vojske;</item>
                <item>topniška poveljstva v Ljubljani, Celju in Mariboru;</item>
                <item>specializirane in podporne enote: telegrafski bataljon, prevozništvo,
                    avtokolona, bataljon za zvezo (in še druge manjše);</item>
                <item>letalski stotniji v Ljubljani in Mariboru.</item>
            </list>
            <p>Na medtem zasedenem delu južne Koroške so sicer ustanovili kader v Borovljah (namesto
                v Celovcu), vendar pa do oblikovanja vojaške enote ni prišlo.<note place="foot" xml:id="ftn62" n="61"> Več Damijan Guštin, »Die
                        Formierung der Streitkräfte und die Reaktion der Bevölkerung auf die Bildung
                        von Nationalstaaten. Das Gebiet des Landes Kärnten,« v: <hi rend="italic">Die Kärntner Volksabstimmung 1920 und die Geschichtsforschung:
                            Leistungen, Defizite, Perspektiven</hi> (Klagenfurt: Heyn, 2002),
                        259–74.</note></p>
                <figure>
                    <head>Shema 1 Obrambni sistem Države SHS na slovenskem delu države
                        (stanje konec novembra 1918) (izdelal Damijan Guštin)</head>
                    <graphic url="Shema.jpg" height="600px"/>
                </figure>
            <p>Dislokacija enot 2. vojaškega območja se je postopoma spreminjala. Če so sprva bile
                enote v centrih, kjer so jih organizirali, pa so pred koncem novembra 1918 velik del
                enot premestili na območja obmejnih poveljstev, to je v bližino demarkacijske črte z
                Nemško Avstrijo. Obmejni poveljstvi sta torej postali poveljstvi z začasnim sestavom
                prideljenih enot.<note place="foot" xml:id="ftn63" n="62"> Švajncer, <hi rend="italic">Slovenska vojska 1918–1919</hi>, 188, 189, 192, 193, 199–204, 206, 207, 215, 220,
                            224.</note></p></div>
            <div><head>Oboroževanje
                in opremljanje Narodne vojske</head>
            <p>S privzemanjem dotedanjih enot s slovenskimi vojaki v vrste Narodne vojske sprva ni
                bilo nikakršne posebne potrebe, da bi poverjeništvo za narodno obrambo posebej
                skrbelo vprašanje oboroževanja vojske. Celo enotam Narodne obrane ni bilo posebej
                težko priskrbeti orožja. Med umikom soške armade so enote in štacijska poveljstva že
                poskušale pripraviti vojake, ki so prečili slovensko ozemlje, do odložitve orožja,
                bodisi osebnega bodisi formacijskega. Tako se je v roke zbirnih centrov 2. vojaškega
                okrožja nateklo veliko vsakovrstnega orožja, ki pa je bilo naključno in ga je bilo
                treba formacijsko še osmisliti in dopolniti. Velik del predvsem težje artilerije (v
                evidenci so imeli 250 topov različnih kalibrov in zvrsti), ki je ostajala za
                umikajočimi se enotami, je bil za Narodno vojsko zaenkrat neuporaben. Vsekakor so
                vojaške enote, ki so sprva delovale, potrebovale predvsem osebno orožje, glede tega
                pa tudi ni bilo težav. Ker je vse orožje izviralo iz avstro-ogrske vojske, tudi ni
                bilo zapletov s kompatibilnostjo orožja in streliva. Šele z enotami na ravni polkov
                je prišla do izraza tudi načrtnejša izbira oborožitve. Od pridobljenega topništva so
                uporabili le manjše kalibre, ki so ustrezali poljski rabi.</p></div>
            <div><head>Reorganizacija in vključitev obrambnega sistema Države SHS v obrambni sistem
                Kraljevine SHS</head>
            <p>Dne 1. decembra 1918 sta Kraljevina Srbija in Država SHS na politični ravni s
                politično deklaracijo oblikovali skupno državo.<note place="foot" xml:id="ftn64" n="63"> <hi rend="italic">Građa</hi>, dok. 589.</note> Prav varnostna
                vprašanja so bila na strani vodstva Države SHS tista, ki so pospešila načrtovano
                združitev obeh držav in tudi znižala njena pogajalska izhodišča. Na oblikovanje
                izvršne oblasti in državnih podsistemov pa je združitev v eno državo vplivala le
                postopoma in tudi vzpostavljanje skupnega obrambnega sistema je teklo počasi.
                Organizacija obrambnega sistema skupne države pa je časovno sovpadla prav z načrtom
                za reorganizacijo Narodne vojske Države SHS. Generalštab srbske vojske (zdaj vojske
                Kraljestva SHS) je že 3. decembra 1918 izdal povelje, ki se je dotikalo usode
                Narodne vojske, namreč o načrtu, da se na »prisajedinjenih« območjih formira šest
                pehotnih polkov.<note place="foot" xml:id="ftn65" n="64"> Mile Bjelajac, <hi rend="italic">Vojska Kraljevine Srba, Hrvata i
                            Slovenaca
                        1918–1921</hi> (Beograd: Narodna knjiga, 1988), 48.</note></p>
            <p>V hrvaškem delu Države SHS se je oblast v notranjem razhodu umaknila v nedejavnost.
                Poverjeništvo za narodno obrambo je sicer še delovalo in izdajalo navodila, vendar
                pa se je izgubilo zaupanje v Narodno vojsko in zanimanje zanjo. Po t. i.
                Lipovščakovi zaroti odkriti 22. novembra 1918 se je zaupanje v Narodno vojsko še
                    zmanjšalo.<note place="foot" xml:id="ftn66" n="65"> Več
                        Tomislav Zorko, »Afera Lipošćak,« <hi rend="italic">Časopis za suvremenu
                            povijest</hi>, 35, št. 3 (2003), 887–98.</note> Iz poverjeništva za
                narodno obrambo Narodnega vijeća je konec novembra prišla iniciativa za izgradnjo
                nove formacije vojske, ki bi jo s svojim znanjem pomagal vzpostaviti šef srbske
                vojaške misije pri poverjeništvu polkovnik Milan Pribičević. Ta je prišel v Zagreb
                29. novembra 1918. Ena od prvih nalog in odraz posebnega tretmaja te misije
                Kraljevine Srbije, tedaj še druge države, je bilo načelno dogovarjanje, da misija
                skupaj s poverjeništvom za obrambo Narodnega vijeća izdela načrt za novo vojsko.
                Nato se je 6. decembra sredi Zagreba protest vojakov 2. domobranskega polka proti
                načinu združitve spremenil v krvav spopad.<note place="foot" xml:id="ftn67" n="66"> Bogdan Krizman, <hi rend="italic">Hrvatska v prvom svjetskom ratu:
                            hrvatsko-srpski politički
                        odnosi</hi> (Zagreb: Globus, 1989), 361–66.</note>
                Do 10. decembra, zdaj že formalno v skupni državi, so se dogovorili, da bodo na
                območju bivše Države SHS – najprej na Hrvaškem, ustanovili novo vojsko »namesto
                bivše avstrijske, koja če biti raspuštena«.<note place="foot" xml:id="ftn68" n="67"> <hi rend="italic">Građa</hi>, 706, dok. 620, Okrožnica 10. 12. 1918; Narodno
                            vijeće, dok. 232, dopis srbske vojaške misije Narodnemu vijeću 10. 12.
                            1918.</note> Med snovanjem načrta je bila za osnovo vzeta
                formacija osmih pehotnih polkov, nato pa so število polkov zmanjšali na šest.
                Tolikšno število je že 3. decembra 1918 predvidela srbska Vrhovna komanda, ko je
                izdala prvi ukaz o oblikovanju polkov na zedinjenem območju. En polk naj bi bil
                oblikovan na območju Slovenije (ljubljanski), eden v Vojvodini (petrovaradinski),
                eden v Bosni (banjaluški) in trije na območju Hrvaške (splitski, zagrebški,
                karlovški). Jedro vsakega od novih polkov pa naj bi bil oddelek srbske vojske (po
                možnosti iz »jugoslovanskih« prostovoljcev), v moči čete ali bataljona.<note place="foot" xml:id="ftn69" n="68"> Bjelajac, <hi rend="italic">Vojska Kraljevine SHS
                            1918–1921</hi>, 48, 49.</note> Toda
                od ukaza do dejanskega oblikovanja novih enot je minilo še veliko časa. Vrhovna
                komanda je začela pomišljati, ali sploh lahko oblikuje teh šest polkov, ko je dobila
                opozorilo antantnih sobojevnic, da na območju nekdanje Avstro-Ogrske bivših
                avstro-ogrskih vojakov ne sme rekrutirati v vojaške enote nove države.<note place="foot" xml:id="ftn70" n="69"> Ibid., 49, 50.</note></p>
            <p>Poverjenik dr. Pogačnik je okrožnico dr. Drinkovića z 10. decembra 1918 zagotovo
                    dobil.<note place="foot" xml:id="ftn71" n="70"> SI AS 60/82, priloge k 32. seji, poročilo
                            Narodnega sveta v Ljubljani 10. 12. 1918.</note> V primerjavi s
                petimi in pol polki, ki jih je poverjeništvo že vzpostavilo, ga je predvidevanje
                zgolj enega polka za slovenski del države gotovo presenetilo. Ni pa opazno, da bi
                kakorkoli ukrepal v smislu okrožnice. Brez dvoma je vse vzpostavljene polke vedno
                bolj potreboval, saj so se v obmejnih poveljstvih že začeli oboroženi spopadi,
                najbolj izrazito na Koroškem, kjer je v začetku decembra izbruhnila prava mala
                    vojna.<note place="foot" xml:id="ftn72" n="71"> Zdravko Seručar, <hi rend="italic">Vojne akcije u Koruškoj 1918/1919
                            godine</hi>
                        (Beograd: Vojnoistorijski institut JA, 1950),
                            37–49.</note></p>
            <p>Prav v času največjega mirovanja – ko se je država znova preuredila in se je nova
                oblast ponovno vzpostavljala – je prišlo do največjih varnostnih zaostritev na mejah
                nove države. Ne le da je bila nova država vpeta v nadaljevanje srbskih spopadov za
                meje na Kosovu, kjer je morala izvajati tudi večje »očiščevalne« operacije, skrbelo
                jo je tudi ravnanje črnogorskih zelenašev. Največji problem pa je bilo zatrtje
                revolucije na Madžarskem, za kar se je na željo antante obljubila angažirati tudi
                Kraljevina SHS. Zaradi Banata je bilo zelo napeto tudi razmerje z Romunijo. Nov
                varnostni problem, oborožen spopad z Avstrijo glede meje med obema državama, je bil
                dodatna obremenitev, ki jo je zato morala reševati najbolj zainteresirana Slovenija
                s svojimi silami, ki so preostale od vojske Države SHS.<note place="foot" xml:id="ftn73" n="72"> Ibid., 50–62. Bjelajac, 
                        <hi rend="italic">Vojska Kraljevine SHS
                            1918–1921</hi>, 139–49.</note></p>
            <p>Vzpostavitev novega obrambnega sistema skupne države se je raztegnil v dvomesečno
                obdobje po združitvi. Po srbskem vzoru so za hrvaško in slovensko območje Države SHS
                ustanovili dodatno armadno poveljstvo v Zagrebu (IV. armijska oblast), celotno
                območje Države SHS pa organizirali v divizijska poveljstva. Za slovenski del države
                je bilo predvideno in ustanovljeno Dravsko divizijsko območje. Za njegovega
                poveljnika so postavili generala Krsto Smiljaniča, šefa vojaške misije, ki je 20.
                decembra 1918 prišla v Ljubljano, k poverjeništvu za narodno obrambo in 2. vojaškemu
                okrožju. Dravsko divizijsko območje je svoje polne kompetence v skladu z odredbo
                prevzelo 1. februarja 1919. Vse kompetence poverjeništva glede vojaških zadev je
                prevzelo ministrstvo za vojsko in mornarico, nekaj jih je po 20. februarju 1918
                prevzelo poverjeništvo za notranje zadeve. V Deželni vladi za Slovenijo, imenovani
                20. januarja 1919, resorja za obrambo ni bilo več. Slovenija je bila povsem
                vključena v jugoslovanski obrambni sistem, kar pa ne pomeni, da enote Dravske
                divizijske oblasti niso delovale in se bojevale še naprej v enaki sestavi vsaj do
                julija 1919.</p></div>
            <div><head>Sklep</head>
            <p>Država Slovencev Hrvatov in Srbov je bila v organizaciji svojih vojaških sil in še
                zlasti celovitega obrambnega sistema, katerega najpomembnejši del so bile prav
                oborožene enote Narodne vojske, zelo omejena. Časovna dimenzija obstoja države je
                poleg tega dajala le malo možnosti, da bi ob tako omejenih možnostih bil zastavljeni
                obrambni sistem zgrajen v večini svojih elementov in da bi deloval. Vendar pa je
                bila Država SHS sposobna vzpostaviti obrambno organiziranost, ki je omogočila
                zagotoviti obrambo državnega ozemlja proti nasprotnikoma, Nemški Avstriji in
                Madžarski, proti katerima je sploh lahko nastopila. Vendar pa se je strateški
                položaj države poslabšal prav v najbolj občutljivem času odločanja o oblikovanju
                skupne južnoslovanske države s Srbijo. Hitra prvodecembrska združitev v novo državo,
                Kraljestvo Srbov, Hrvatov in Slovencev, je povzročila še dodatno problematiziranje
                legitimnosti in predvsem padec organizacijskega prizadevanja za razvoj dejavnega
                obrambnega sistema. Srbskega obrambnega sistema pa njegovi akterji niso bili zmožni
                takoj vpeljati na celotno državno ozemlje, saj je njegovo obnavljanje potekalo šele
                v Srbiji, kamor sta se srbska elita in vojska po dveletni odsotnosti vrnili šele v
                drugi polovici oktobra 1918 (v Beograd 1. novembra).<note place="foot" xml:id="ftn74" n="73">
                        Ibid., 40–64.</note> Tako je nova
                državna oblast ob nujnih statusnih spremembah na političnem področju (sprememba
                statusa Narodne vlade v Deželno, prevzem kompetenc osrednje vlade) izvedla tudi
                zgolj površinsko uvedbo obrambnega sistema. Podobno kot k osrednji vladi je tudi v
                Ljubljano poslala vojaško misijo v podobi generala Krste Smiljaniča, z njim pa je
                teden dni pozneje prišel tudi bataljon srbske vojske, ki pa ga v sočasno potekajočih
                bojih na Koroškem niso angažiralI.</p>
            <p>Osrednja vlada je nato na sugestijo vojaškega vrha oblikovala novo vojaško ureditev
                za celotno državo. Dejansko je uporabila srbski model in ga aplicirala na celo
                državno ozemlje. Za slovenski del ozemlja je predvidela Dravsko divizijsko območje,
                za preostalo območje Države SHS pa še pet drugih divizijskih območij. Za zahodni del
                države so predvideli tudi štab nove IV. armade, ki je združevala pet divizijskih
                območij s petimi divizijami. Konec decembra 1918 so oblasti že vedele, da bosta nov
                obrambni sistem in na tej podlagi zgrajena vojaška organizacija začela delovati 1.
                februarja 1919. Tega dne je general Smiljanič tudi formalno prevzel poveljstvo
                divizijskega območja in s tem poveljstvo nad enotami, ki jih je do tedaj vzpostavilo
                in vodilo poverjeništvo za narodno obrambo. Štab II. vojaškega območja je šel v
                likvidacijo, a je del neoperativnih nalog še vedno opravljal neposredno. V
                preskrbnem sistemu namreč še ni prišlo do spremembe in je preskrbo vojakov pod
                orožjem še vedno opravljala Deželna vlada prek intendanture II. vojaškega
                    okrožja.<note place="foot" xml:id="ftn75" n="74">
                        Ibid., 64–69, 310.</note></p></div>
        </body>
        <back>
            <div type="bibliography">
                <head>Viri in
                literatura</head>
            <list>
                <head>Viri</head>
                <item>Jankovič, Dragoslav in Bogdan Krizman.
                    <hi rend="italic">Građa o stvaranju jugoslovenske države (1. I. </hi>–<hi rend="italic"> 20. XII. 1918)</hi>. <hi rend="italic">Tom I, II</hi>. Beograd: Institut društvenih nauka,
                                1964.</item>
                <item><hi rend="italic">Narodno vijeće Slovenaca, Hrvata i
                    Srba u Zagrebu 1918–1919: izabrani dokumenti</hi>. Zagreb:<lb/>Hrvatski državni arhiv,
                            2008.</item>
                <item>Ribnikar, Peter, ur. <hi rend="italic">Sejni zapisniki Narodne vlade
                    Slovencev, Hrvatov in Srbov v Ljubljani in<lb/>deželnih vlad za Slovenijo
                    1918–1921, 1. del: Od 1. novembra 1918 do 26. februarja 1919</hi>.<lb/>Ljubljana: Arhiv Republike Slovenije,
                        1998.</item>
                <item>SI AS – Arhiv Republike Slovenije:<list type="unordered">
                    <item>SI AS 60 – Pokrajinska uprava za
                        Slovenijo.</item>
                    <item>SI AS 94 – Deželna vlada za Slovenijo,
                        Poverjeništvo za narodno obrambo, 1918–1921.</item>
                </list></item>
                <item><hi rend="italic">Slovenec</hi>, 1918.</item>
                <item><hi rend="italic">Slovenski narod</hi>, 1918.</item>
                <item><hi rend="italic">Uradni list Narodne vlade za
                    Slovenijo,</hi> 1918.</item>
                <item><hi rend="italic">Vojaški naredbeni list</hi>, 1918.</item>
            </list>
            <listBibl>
                <head>Literatura</head>
                <bibl>Andrejka, Viktor. »Razvoj vojaštva in vojaški dogodki od prevrata do danes.« V: <hi rend="italic">Slovenci v desetletju 1918–1928:
                    zbornik razprav iz kulturne, gospodarske in politične zgodovine</hi>, ur. Josip Mal, 269. Ljubljana: Leonova družba,
                        1928.</bibl>
                <bibl>Bizjak, Matjaž. »Umik avstroogrske vojske skozi
                    slovenski prostor novembra 1918.«
                    <hi rend="italic">Prispevki za novejšo zgodovino</hi> 43, št. 1 (2003): 25–36.
                </bibl>
                <bibl>Bjelajac, Mile. <hi rend="italic">Vojska Kraljevine Srba Hrvata i
                    Slovenaca: 1918–1921</hi>. Beograd:
                        Narodna<lb/>knjiga 1988.</bibl>
                <bibl>Dugački, Vlatka in Krešimir Regan. »Zaboravljeni vojskovođa Nikola pl. Ištvanović. « V: 
                    <hi rend="italic">Radovi<lb/>Zavoda za hrvatsku povijest
                        Filozofskoga fakulteta Sveučilišta u Zagrebu</hi> 50, št. 1 (2018): 153–83.
                </bibl>
                <bibl>Gradnik, Vladimir.
                    <hi rend="italic">Primorski prostovoljci v boju za
                        severno mejo</hi>. Koper: Lipa, 1981.</bibl>
                <bibl>Guštin, Damijan. »Die Formierung der Streitkräfte und die Reaktion der Bevölkerung auf die Bildung von Nationalstaaten. Das Gebiet des Landes Kärnten.« V: 
                    <hi rend="italic">Die Kärntner Volksabstimmung 1920 und
                        die Geschichtsforschung : Leistungen, Defizite, Perspektiven,</hi>
                    259–74. Klagenfurt: Heyn, 2002.</bibl>
                <bibl>Guštin, Damijan. »Soška fronta in njeno slovensko
                    zaledje.« V:
                    <hi rend="italic">Velika vojna in Slovenci: 1914</hi>–<hi rend="italic">1918</hi>, ur. Peter Vodopivec in Katja
                                Kleindienst, 62–74. Ljubljana: Slovenska matica, 2005.</bibl>
                <bibl>Hartman, Bruno. <hi rend="italic">Rudolf Maister: general in
                    pesnik</hi>. Ljubljana: Državna založba
                        Slovenije, 2006.</bibl>
                <bibl><hi rend="italic">Hrvatsko domobranstvo:
                    1868–1993</hi>. Zagreb: Ministarstvo obrane
                        Republike Hrvatske, 1994.
                </bibl>
                <bibl><hi rend="italic">Kraljevsko hrvatsko domobranstvo; –
                    Wikipedija.</hi>
                    Pridobljeno 1. 8. 2019. <ref target="https://hr.wikipedia.org/wiki/Kraljevsko_hrvatsko_domobranstvo">https://hr.wikipedia.org/wiki/Kraljevsko_hrvatsko_domobranstvo</ref>.</bibl>
                <bibl>Kladnik, Tomaž. »Prva svetovna vojna in vojaška organiziranost na Slovenskem«. <hi rend="italic">Sodobni vojaški izzivi</hi> 20, št. 1 (2018): 21–26.
                </bibl>
                <bibl>Krizman, Bogdan. <hi rend="italic">Hrvatska u prvom svjetskom ratu:
                    hrvatsko-srpski politički odnosi</hi>.
                        Zagreb:<lb/>Globus, 1989.</bibl>
                <bibl>Krizman, Bogdan. <hi rend="italic">Raspad Austro-Ugarske i stvaranje
                    jugoslovenske države</hi>. Zagreb:
                        Školska<lb/>knjiga, 1977.</bibl>
                <bibl>Perovšek, Jurij. <hi rend="italic">Slovenski prevrat 1918: položaj
                    Slovencev v Državi Slovencev, Hrvatov in<lb/>Srbov</hi>. Ljubljana: Inštitut za novejšo zgodovino,
                        2018.</bibl>
                <bibl>Perovšek, Jurij. »Politični in idejni pogledi slovenskih strank in državnoupravne oblasti na vzpostavitev oboroženih sil 1918–1919«. <hi rend="italic">Prispevki za novejšo
                    zgodovino</hi> 49, št. 1 (2009): 143–70.</bibl>
                <bibl>Pleterski, Janko, <hi rend="italic">Prva odločitev Slovencev za
                    Jugoslavijo: politika na domačih tleh med vojno 1914</hi>–<hi rend="italic">1918</hi>. Ljubljana: Slovenska matica,
                                1971.</bibl>
                <bibl>Rahten, Andrej, <hi rend="italic">Od Majniške deklaracije do habsburške
                    detronizacije: slovenska politika v času zadnjega habsburškega vladarja
                    Karla</hi>. Celje; Ljubljana: Celjska Mohorjeva
                        družba: Društvo Mohorjeva družba, 2016.</bibl>
                <bibl>Seručar, Zdravko. <hi rend="italic">Vojne akcije u Koruškoj 1918/19
                    godine</hi>. Beograd: Vojnoistorijski institut
                        JA,<lb/>1950.</bibl>
                <bibl>Stergar, Rok. <hi rend="italic">Slovenci in vojska, 1867–1914:
                    slovenski odnos do vojaških vprašanj od uvedbe<lb/>dualizma do začetka 1.
                    svetovne vojne</hi>. Ljubljana: Oddelek za
                        zgodovino Filozofske fakultete,<lb/>2004.</bibl>
                <bibl>Svoljšak, Petra in Gregor Antoličič.
                    <hi rend="italic">Leta strahote: Slovenci in prva
                        svetovna vojna</hi>. Ljubljana: Cankarjeva
                            založba, 2018.</bibl>
                <bibl>Švajncer, Janez J. <hi rend="italic">Slovenska vojska 1918–1919</hi>. Ljubljana: Prešernova družba, 1990.</bibl>
                <bibl>Urbanitsch, Peter in Adam Wandruszka, ur. <hi rend="italic">Die Habsburgermonarchie 1848</hi>–<hi rend="italic">1918:
                            Bd 5, Die Bewaffnete Macht</hi>. Wien:
                                Österreichische Akademie der Wissenschaften, 1987.
                </bibl>
                <bibl>Zorko, Tomislav. »Afera Lipošćak.«
                    <hi rend="italic">Časopis za suvremenu povijest</hi> 35, št. 3 (2003): 887–98.</bibl>
            </listBibl></div>
        <div type="summary" xml:lang="en"> 
            <docAuthor>Damijan Guštin</docAuthor>
            <head>THE NATIONAL GOVERNMENT OF SHS IN LJUBLJANA REGARDING THE
                MATTERS OF DEFENCE: THE ESTABLISHMENT OF THE STATE OF SHS DEFENCE SYSTEM IN 1918
                BETWEEN LEGISLATION AND REALITY</head>
            <head>SUMMARY</head>
            <p>The formation of the defence system and structures of the
                State of Slovenes, Croats and Serbs was one of the most sensitive and
                organisationally demanding tasks after the establishment of the independent and
                autonomous South Slavic state. In October 1918, the risk involved in the
                political act of proclaiming an independent state dictated exceedingly tentative
                preparations in the military field. Therefore, the state leadership – the
                Presidency of the SHS National Council – started setting up the first elements
                of the defence system as late as on the day when the new state was established,
                while the state-legal foundations had still not been settled. The state
                leadership established the defence system and the armed forces as its most
                crucial element in accordance with the principle of adopting the former
                Austro-Hungarian defence system, including the legislation, and later adapting
                it to the existing circumstances. The army was formed based on the citizens’
                compulsory military service. Mobilisation was introduced, but it was only partly
                successful due to the lack of the state’s legitimacy, the end of the war, and
                the dissolution of the Austro-Hungarian Army. Initially, the state thus resorted
                to hiring soldiers of other Slavic nationalities, and permanently – throughout
                this period and until the unification with Serbia on 1 December 1918 – also by
                forming units consisting of the Serbian prisoners of war who were returning
                home. These units were stationed in Zagreb and Ljubljana.
            </p>
            <p>The central state authorities led and managed this system
                by distributing the tasks between the National Defence Commissions in Zagreb
                (the central Commission, in charge also of the Kingdom of Croatia, Slavonia, and
                Dalmatia), Ljubljana, and Sarajevo. The SHS National Council’s Commission for
                National Defence based its activities on the principle of a single defence
                system with a semi-military National Defence and a single army, consisting of
                three (later four) district military commands: for the Slovenian provinces; for
                the Kingdom of Croatia, Slavonia and Dalmatia; and for Bosnia and Herzegovina
                (another district commands for Herzegovina and Dalmatia was envisioned but never
                realised).
            </p>
            <p>The Commission for National Defence – the central
                administrative body in charge of the military matters in the Slovenian provinces
                that were part of the State of SHS – was established by the National Government
                of SHS in Ljubljana when it was formed on 31 October 1918. Through the Central
                Office of the National Defence, this body managed the semi-military National
                Defence (National Guard). These were the first local security and military
                forces of the new state. Through the General Staff of the Military District II,
                it also managed the military units established as of 13 November. With the
                administrative-political definition of its jurisdictions after 19 November 1918,
                the National Government of SHS in Ljubljana assumed direct control over the
                military matters and the defence system in the former provinces of Styria,
                Carinthia, Carniola, Gorizia, and Trieste; merged all three branches of the
                Austrian armed forces into unified armed forces; and formed the basic military
                units – five infantry regiments, a cavalry regiment, artillery units, two
                military aviation units, as well as specialised and support units – based on
                mobilisation (with many elements of voluntarism).
            </p></div>
        </back>
    </text>
</TEI>